[["Der boede en mand i landet Us; han hed Job. Han var en retsindig og retskaffen og gudfrygtig mand, der holdt sig fra det, der var ondt.","Han fik syv sønner og tre døtre.","Han ejede syv tusind får og tre tusind kameler, fem hundrede spand okser og fem hundrede æselhopper og en mængde trælle. Han var den mest velstående mand blandt alle Østens folk.","Hans sønner holdt gilde hos hinanden efter tur. De indbød også deres tre søstre til at spise og drikke sammen med sig.","Når gildedagene var forbi, sendte Job bud efter dem og helligede dem; tidligt næste morgen bragte han brændofre, ét for hver af dem, for han tænkte: »Mine sønner kunne jo have syndet og forbandet Gud i deres hjerte.« Sådan gjorde Job hver gang.","En dag kom gudssønnerne og trådte frem for Herren; blandt dem var også Satan.","Herren spurgte Satan: »Hvor kommer du fra?« Satan svarede: »Jeg har gennemvandret jorden på kryds og tværs.«","Herren spurgte ham: »Lagde du mærke til min tjener Job? Hans lige findes ikke på hele jorden; han er en retsindig og retskaffen og gudfrygtig mand, der holder sig fra det, der er ondt.«","Satan svarede: »Det er vel ikke uden grund, at Job er gudfrygtig.","Har du ikke sikret ham og hans familie og hele hans ejendom på enhver måde? Du har velsignet hans arbejde, så hans hjorde breder sig ud over landet.","Men ræk din hånd ud og rør ved alt det, han ejer. Så skal han nok forbande dig op i dit åbne ansigt!«","Da sagde Herren til Satan: »Nu får du magten over alt det, han ejer; men ham selv må du ikke række hånden ud imod.« Så forlod Satan Herren.","En dag sad Jobs sønner og døtre og spiste og drak vin hjemme hos den ældste bror.","Da kom der en mand til Job og meldte: »Bedst som okserne gik for ploven og æslerne græssede ved siden af,","faldt nogle sabæere over dem og stjal dyrene, og karlene huggede de ned med sværd. Kun jeg slap væk, så jeg kan fortælle dig det.«","Mens han fortalte det, kom der en anden og sagde: »En Guds ild faldt ned fra himlen og fortærede fårene og karlene. Kun jeg slap væk, så jeg kan fortælle dig det.«","Mens han fortalte det, kom der en anden og sagde: »Der kom nogle kaldæere i tre flokke; de overfaldt kamelerne og stjal dem, og karlene huggede de ned med sværd. Kun jeg slap væk, så jeg kan fortælle dig det.«","Mens han fortalte det, kom der en anden og sagde: »Dine sønner og døtre sad og spiste og drak vin hjemme hos deres ældste bror,","da der kom en voldsom storm ude fra ørkenen. Den slog mod husets fire hjørner, så det faldt sammen over de unge mennesker, og de døde. Kun jeg slap væk, så jeg kan fortælle dig det.«","Da stod Job op, flængede sin kappe og klippede sig skaldet. Så kastede han sig til jorden fyldt med ærefrygt","og sagde:<br>»Nøgen kom jeg ud af moders liv,<br>nøgen vender jeg tilbage!<br>Herren gav, Herren tog,<br>Herrens navn være lovet.«<br>","Trods alt dette syndede Job ikke; og han bebrejdede ikke Gud noget."],["En dag kom gudssønnerne og trådte frem for Herren; blandt dem kom også Satan og trådte frem for Herren.","Herren spurgte Satan: »Hvor kommer du fra?« Satan svarede: »Jeg har gennemvandret jorden på kryds og tværs.«","Herren spurgte ham: »Lagde du mærke til min tjener Job? Hans lige findes ikke på hele jorden; han er en retsindig og retskaffen og gudfrygtig mand, der holder sig fra det, der er ondt. Han holder stadig fast ved sin retsindighed; uden grund fik du mig overtalt til at ødelægge ham.«","Satan svarede: »Hud for hud! En mand vil give alt, hvad han ejer, for sit liv.","Men ræk din hånd ud og rør ved hans kød og knogler. Så skal han nok forbande dig op i dit åbne ansigt!«","Da sagde Herren til Satan: »Nu får du magten over ham; men skån hans liv!«","Så forlod Satan Herren.","Job satte sig i askedyngen, og han tog et potteskår og skrabede sig med det.","Hans kone sagde til ham: »Holder du stadig fast ved din retsindighed? Forband Gud, og dø!«","Men han sagde til hende: »Du taler som en kvinde uden forstand! Tager vi imod det gode fra Gud, må vi også tage imod det onde.«","Da tre af Jobs venner hørte om al den ulykke, der havde ramt ham, kom de fra hver sit sted, Elifaz fra Teman, Bildad fra Shua og Sofar fra Na'ama; de mødtes og gik hen for at vise deres medfølelse og trøste ham.","Men da de et stykke borte fik øje på ham, kunne de ikke kende ham; de brast i gråd, flængede deres kapper og kastede støv på hovedet.","Så sad de syv dage og syv nætter på jorden hos ham. De sagde ikke noget til ham, for de så, hvor store hans lidelser var."],["Da åbnede Job munden og gav sig til at forbande den dag, han blev født.","Job sagde:<br>","Gid den dag, jeg blev født, var slettet,<br>den nat, da det lød: En dreng blev undfanget!<br>","Lad den dag tilhøre mørket,<br>Gud i det høje skal ikke spørge efter den,<br>lyset ikke skinne over den.<br>","Lad mulm og mørke kræve den,<br>lad skyerne sænke sig over den<br>og solformørkelse overvælde den.<br>","Lad mørket tage den nat,<br>lad den ikke være blandt årets dage<br>og ikke indgå i månedernes tal.<br>","Ja, lad den nat være gold,<br>der skal ikke lyde frydeskrig!<br>","De, som besværger havet<br>og er i stand til at vække Livjatan op,<br>skal forbande den dag.<br>","Lad dens morgenstjerner være mørke,<br>lad den vente forgæves på daggry<br>og ikke se morgenrødens øjenvipper;<br>","for den holdt ikke moderlivets døre lukket<br>og skjulte ikke elendigheden for mit blik.","Hvorfor døde jeg ikke ved fødslen,<br>hvorfor udåndede jeg ikke fra moders liv?<br>","Hvorfor var der knæ, der tog imod mig,<br>og bryster, jeg kunne die?<br>","Jeg kunne have ligget i ro,<br>jeg kunne have sovet og fundet hvile<br>","sammen med konger og rådsherrer,<br>som byggede sig gravkamre,<br>","eller sammen med stormænd, der var rige på guld<br>og fyldte deres huse med sølv.<br>","Hvorfor var jeg ikke som et dødfødt barn, der bliver gravet ned,<br>som børn, der aldrig ser dagens lys?<br>","Dér har ugudelige raset ud,<br>udmattede har fundet hvile;<br>","de, der var fanger, lever trygt,<br>de hører ikke slavefogedens stemme.<br>","Dér er både små og store,<br>trællen er fri, uden herre.","Hvorfor giver Gud lys til de elendige,<br>hvorfor giver han liv til de fortvivlede,<br>","til dem, som længes efter døden, der ikke kommer,<br>som søger den mere end nogen skat,<br>","som glæder sig og jubler<br>og fryder sig, når de finder deres grav,<br>","til en mand, hvis vej er skjult,<br>og som Gud spærrer inde?<br>","Mine suk er blevet mit daglige brød,<br>min stønnen vælder frem som vand.<br>","Det, jeg frygter for, rammer mig,<br>og det, jeg gruer for, kommer over mig.<br>","Jeg får ikke fred, ikke hvile,<br>ikke ro for den rædsel, der kommer."],["Da sagde Elifaz fra Teman:<br>","Mister du modet, hvis man prøver at sige noget til dig?<br>Men hvem kan holde ordene tilbage?<br>","Du har selv vejledt mange,<br>du har styrket dem, der lod hænderne synke.<br>","Dine ord holdt den oppe, der snublede,<br>og den, der gik i knæ, gav du styrke.<br>","Men nu kommer det over dig selv, og så mister du modet,<br>nu rammer det dig, og så gribes du af rædsel!<br>","Er det andet end dårskab med din gudsfrygt,<br>dit håb og din retsindige adfærd?","Tænk dig om! Hvem er gået uskyldig til grunde,<br>hvor blev retskafne udslettet?<br>","Dette har jeg set: De, der pløjer med ondskab<br>og sår ulykke, høster det selv.<br>","De går til grunde for Guds ånde,<br>forsvinder for hans vredes pust.<br>","Løven brøler, løveungerne hyler,<br>ungløvernes tænder er slået ud;<br>","uden bytte omkommer løven,<br>hunløvens unger spredes.","Et ord listede sig ind på mig,<br>jeg opfangede den svage lyd<br>","i uro under nattesyner,<br>når mennesker ligger i dyb søvn.<br>","Angst og rædsel kom over mig,<br>hele min krop rystede af angst;<br>","et pust for hen over mit ansigt,<br>og hårene rejste sig på mit hoved.<br>","Så stod der en, som jeg ikke genkendte;<br>en skikkelse stod for øjnene af mig,<br>jeg hørte en sagte stemme:<br>","Kan et menneske være mere retfærdigt end Gud?<br>Kan en mand være renere end sin skaber?<br>","End ikke sine tjenere kan Gud stole på,<br>selv hos englene finder han fejl;<br>","så meget mere hos dem, der bor i huse af ler<br>bygget på den bare jord.<br>Dem kan man mase så let som møl,<br>","inden aften ligger de knust;<br>før nogen ænser det, er de gået til grunde for evigt.<br>","Deres teltreb rykkes op,<br>de dør, og det uden visdom."],["Råb kun, men vil nogen svare dig?<br>Til hvem af de hellige kan du vende dig?<br>","Ærgrelse slår den dumme ihjel,<br>ophidselse dræber den uerfarne.<br>","Jeg har set den dumme slå rod,<br>men med ét blev hans bolig forbandet.<br>","Hjælpen var langt borte fra hans børn,<br>de knustes i porten, og ingen kunne redde dem.<br>","De sultne åd hans høst,<br>selv det mellem tornene tog de,<br>de tørstige tragtede efter hans ejendom.<br>","For ulykke skyder ikke op af jorden,<br>elendighed spirer ikke frem af mulden;<br>","det er mennesket selv, der avler elendighed,<br>og gnister flyver højt op.","Men jeg ville søge til Gud<br>og lægge min sag frem for ham;<br>","han gør store ting, der ikke kan udforskes,<br>og undere, der ikke kan tælles.<br>","Han lader det regne på jorden,<br>han sender vand over markerne.<br>","Han ophøjer de ydmyge,<br>og de sørgende bringes i sikkerhed.","Han krydser de snediges planer,<br>så det, de sætter i værk, ikke lykkes.<br>","Han fanger de vise i deres snedighed,<br>og de listiges planlægning viser sig forhastet.<br>","Ved højlys dag løber de ind i mørke,<br>ved middagstid famler de sig frem, som var det nat.<br>","Han redder den ødelagte fra deres mund,<br>den fattige fra den stærkes hånd,<br>","så der bliver håb for den svage,<br>og munden lukkes på uretfærdigheden.","Ja, lykkelig det menneske, Gud irettesætter,<br>ringeagt ikke den Almægtiges opdragelse!<br>","For han bringer lidelser, og han helbreder,<br>han knuser, og hans hænder læger.<br>","Seks gange befrier han dig fra trængsler,<br>syv gange rammer ulykken dig ikke;<br>","under hungersnød redder han dig fra døden,<br>under krig fra sværdet.<br>","Du er i sikkerhed for tungens svøbe,<br>du behøver ikke frygte, når volden kommer.<br>","Du kan le ad vold og hunger,<br>du behøver ikke frygte de vilde dyr.<br>","Du har sluttet pagt med markens sten<br>og lever i fred med de vilde dyr.<br>","Da skal du erfare, at der er fred i dit telt,<br>går du din bolig efter, finder du ingen mangler.<br>","Du skal erfare, at din slægt bliver stor,<br>dine efterkommere bliver som græsset på marken.<br>","Livskraftig går du i graven,<br>ligesom kornneg bringes hjem til rette tid.<br>","Se, det har vi udforsket, sådan er det!<br>Du skal høre det og selv forstå det."],["Da sagde Job:<br>","Gid min kval kunne vejes<br>og min elendighed lægges på vægten!<br>","For nu er den tungere end havets sand,<br>derfor talte jeg tankeløst.<br>","Den Almægtiges pile sidder i mig,<br>mit indre drikker deres gift,<br>Guds grusomheder tager opstilling mod mig.","Skriger vildæslet, når det har græs?<br>Brøler oksen, når den har foder?<br>","Spiser man fersk mad uden salt?<br>Smager udtræk af katost godt?<br>","Jeg nægter at røre det,<br>det er som fordærvet mad.","Gid min bøn blev hørt<br>og Gud ville opfylde mit håb!<br>","Ville Gud blot knuse mig,<br>løfte hånden og skære min livstråd over!<br>","Det skulle altid være min trøst,<br>at jeg ikke har fornægtet den Helliges ord,<br>og trods ulidelig smerte ville jeg springe af glæde.<br>","Hvad er min styrke, at jeg skulle bevare håbet?<br>Hvad har jeg at se frem til, at jeg skulle bevare tålmodigheden?<br>","Er jeg stærk som sten?<br>Er min krop som bronze?<br>","Nej, hos mig selv er der ingen hjælp,<br>enhver udvej er spærret for mig.","Den, der nægter sin næste godhed,<br>har også glemt frygten for den Almægtige.<br>","Og dog har mine brødre svigtet som en bæk,<br>som et flodleje, der løber tør.<br>","Isen bliver til grumset vand,<br>og sneen forsvinder i det;<br>","i tørketiden stilner strømmen,<br>i sommerheden forsvinder den helt.<br>","Karavanerne må søge andre veje,<br>de drager ud i ødemarken og går til grunde.<br>","Karavaner fra Tema spejder efter vand,<br>vejfarende fra Saba håber på det;<br>","men deres forventninger gøres til skamme,<br>når de kommer derhen, skuffes de.<br>","Ja, nu er I blevet til intet;<br>I så rædslen og blev bange.","Har jeg nogen sinde sagt: »Giv mig det og det,<br>betal for mig af jeres formue!<br>","Red mig fra fjender,<br>befri mig for voldsmænd!«<br>","Belær mig, så tier jeg stille,<br>forklar mig, hvor jeg har taget fejl!<br>","Oprigtige ord sårer ikke,<br>men hvordan kan I irettesætte?<br>","Tænker I virkelig på at irettesætte mine ord?<br>Er den fortvivledes ord da helt forgæves?<br>","I kaster lod om faderløse børn!<br>I købslår om jeres venner!<br>","Så se dog på mig!<br>Lyver jeg jer lige op i ansigtet?<br>","Tænk om igen, gør mig ikke uret!<br>Tænk om igen, for retten er stadig på min side.<br>","Er der uret på min tunge?<br>Kan min gane ikke fornemme, hvad der er til fordærv?"],["Er menneskets lod på jorden ikke hoveri,<br>er hans liv ikke som daglejerens?<br>","Som trællen, der sukker efter skygge,<br>som daglejeren, der venter på sin løn,<br>","sådan er min lod blevet måneder i tomhed<br>og min skæbne nætter i elendighed.<br>","Så snart jeg har lagt mig, tænker jeg: »Hvornår kan jeg stå op?«<br>Aftenen bliver lang, og til daggry plages jeg af uro.<br>","Min krop er dækket af maddiker og skorper,<br>min hud sprækker og væsker.<br>","Hurtigere end skyttelen farer mine dage af sted,<br>de svinder hen uden håb.","Betænk, at mit liv er et pust,<br>aldrig mere får jeg glæden at se.<br>","Øjet, der ser mig, får mig ikke mere at se,<br>retter du dit øje mod mig, er jeg der ikke.<br>","Skyer spredes og forsvinder,<br>den, der går ned i dødsriget, kommer ikke op igen.<br>","Han kommer aldrig mere hjem;<br>hvor han boede, ser man ham ikke mere.<br>","Jeg vil ikke holde mine ord tilbage,<br>jeg vil tale ud af mit forpinte sind,<br>klage i min fortvivlelse.<br>","Er jeg da havet eller dragen,<br>siden du sætter vagt over mig?<br>","Når jeg tænker: »Min seng skal give mig trøst,<br>mit leje skal lette min klage,«<br>","så forfærder du mig med drømme<br>og overfalder mig med syner.<br>","Da ønsker jeg, at jeg var kvalt;<br>hellere døden end disse lidelser!<br>","Jeg kan ikke mere, jeg vil ikke blive ved at leve!<br>Lad mig være, mit liv er tomhed!","Hvad er et menneske, at du agter ham højt<br>og retter din opmærksomhed mod ham,<br>","når du hver morgen straffer ham<br>og hvert øjeblik sender ham prøvelser?<br>","Hvornår vender du blikket fra mig<br>og lader mig i fred, så jeg kan synke mit spyt?<br>","Hvis jeg har syndet, hvad kan det så gøre dig,<br>du, som vogter mennesket?<br>Hvorfor har du gjort mig til skydeskive,<br>så jeg er blevet en byrde for mig selv?<br>","Hvorfor tilgiver du ikke mine overtrædelser<br>og fjerner min skyld?<br>Snart ligger jeg under jorden,<br>leder du efter mig, er jeg her ikke."],["Da sagde Bildad fra Shua:<br>","Hvor længe vil du tale på den måde?<br>Ordene fra din mund er en vældig storm!<br>","Mon Gud fordrejer retten?<br>Mon den Almægtige fordrejer retfærdigheden?<br>","Hvis dine sønner har syndet mod ham,<br>giver han dem i syndens vold.<br>","Gid du ville søge til Gud<br>og bede den Almægtige om nåde!<br>","Er du ren og retskaffen,<br>skal han nok vågne op for din skyld<br>og genrejse din retfærdigheds bolig.<br>","Da vil din fortid synes ringe,<br>mens din fremtid bliver stor.","Spørg de tidligere slægter,<br>tænk på, hvad deres fædre fandt frem til.<br>","For vi er fra i går, vi ved intet,<br>vort liv på jorden er en skygge.<br>","Skulle de ikke kunne belære dig og give dig besked<br>og tale ud af deres erfaring?<br>","Kan papyrus gro, hvor der ikke er sump?<br>Kan nilgræs vokse, hvor der ikke er vand?<br>","Endnu mens det gror, før det kan skæres,<br>før alt andet græs visner det.<br>","Sådan går det alle, der glemmer Gud,<br>sådan slukkes den gudløses håb;<br>","hans sikkerhed er et sommerspind,<br>hans tryghed er et spindelvæv.<br>","Han støtter sig til sit hus, men det bliver ikke stående,<br>han holder sig til noget, der ikke består.<br>","Han er som en saftfyldt plante i solen,<br>dens ranker breder sig i haven,<br>","dens rødder vikler sig ind i stendyngen,<br>trænger ind mellem stenene.<br>","Men rives han bort fra sit sted,<br>fornægter det ham: Jeg har aldrig set dig!<br>","Det er den glæde, han får af sin færd,<br>mens andre spirer frem af jorden.","Nej, Gud vil aldrig forkaste en retsindig,<br>onde mennesker tager han ikke ved hånden.<br>","På ny vil han fylde din mund med latter<br>og dine læber med jubel.<br>","De, der hader dig, må klæde sig i skam,<br>de ugudeliges telt skal forsvinde."],["Da sagde Job:<br>","Sandt er det, at det forholder sig sådan;<br>hvordan kan et menneske være retfærdigt over for Gud?<br>","Vil det føre sag mod ham,<br>kan det ikke gendrive én ud af tusind anklager.<br>","Han er vís, og han er stærk,<br>hvem kan trodse ham og slippe godt fra det?<br>","Han flytter bjerge, før de ved af det,<br>i sin vrede får han dem til at styrte sammen.<br>","Han ryster jorden løs fra dens fundament,<br>og dens søjler skælver.<br>","Han befaler solen ikke at stå op,<br>og for stjernerne har han sat segl.<br>","Han alene spænder himlen ud,<br>han går på havets ryg.<br>","Han skaber Løven og Orion,<br>Syvstjernen og stjernebillederne på sydhimlen. <br>","Han gør store ting, der ikke kan udforskes,<br>og undere, der ikke kan tælles.","Han kan gå forbi mig, uden at jeg ser ham,<br>han kan fare forbi, uden at jeg mærker det.<br>","Hvem kan hindre ham, hvis han vil røve noget?<br>Hvem kan sige til ham: »Hvad er det, du gør?«<br>","Gud holder ikke igen på sin vrede,<br>selv Rahabs hjælpere må bøje sig under ham.<br>","Hvordan skulle så jeg kunne tage til orde imod ham<br>og vælge mine ord over for ham?<br>","Selv om jeg har ret, kan jeg ikke komme til orde,<br>men må bønfalde min dommer om nåde.<br>","Hvis jeg stævnede ham, og han gav møde,<br>tror jeg ikke, han ville lytte til mig.<br>","Han jager efter mig for en bagatel;<br>uden grund tilføjer han mig sår på sår.<br>","Han giver mig åndenød,<br>han mætter mig med forbitrelse.<br>","Gælder det den stærkes kraft, så er det ham!<br>Gælder det retten: »Hvem kan kræve mig til regnskab?«<br>","Selv om jeg har ret, dømmer min mund mig skyldig,<br>selv om jeg er uskyldig, gør han mig til løgner;<br>","men jeg er uskyldig! Jeg vil ikke vide af mit liv,<br>jeg ønsker ikke at leve.<br>","Det er lige meget, jeg kan kun sige:<br>Skyldig eller uskyldig, han udsletter begge!<br>","Når en flodbølge spreder pludselig død,<br>spotter han de uskyldige i deres fortvivlelse.<br>","Landet lægges i hænderne på uretfærdige,<br>dommerne giver han bind for øjnene.<br>Hvis ikke det er ham, hvem er det så?","Mine dage går hurtigere, end man kan løbe,<br>glædesløse jager de af sted.<br>","De farer af sted som sivbåde,<br>som en ørn, der slår ned på byttet.<br>","Hvis jeg siger: »Jeg vil glemme min klage,<br>lægge ansigtet i andre folder og være glad igen,«<br>","så må jeg tænke med gru på mine lidelser;<br>jeg ved, at du ikke lader mig ustraffet.<br>","Når jeg skal være skyldig,<br>hvorfor skal jeg da anstrenge mig til ingen nytte?<br>","Om jeg så vaskede mig med sæbe<br>og rensede hænderne i lud,<br>","ville du dyppe mig i slampølen,<br>så mine klæder ville afsky mig.","Han er ikke et menneske som jeg, så jeg kan tage til orde imod ham,<br>og vi kan mødes i retten.<br>","Der er ingen voldgiftsmand,<br>som kan mægle mellem os.<br>","Holdt han blot op med at slå mig,<br>så skrækken for ham ikke skulle overvælde mig,<br>","da kunne jeg tale uden at frygte ham,<br>for jeg ved, at jeg ikke har grund til det."],["Jeg væmmes ved livet;<br>jeg vil give min klage frit løb<br>og tale i min fortvivlelse.<br>","Jeg vil sige til Gud: Døm mig ikke skyldig,<br>men lad mig vide, hvorfor du fører sag mod mig.<br>","Hvad glæde har du af at undertrykke<br>og forkaste det, dine hænder har frembragt,<br>mens du lader lyset stråle over uretfærdiges planer?<br>","Ser du med dødeliges øjne?<br>Ser du, som mennesker ser?<br>","Er dine dage som menneskets dage?<br>Er dine år som mandens levedage?<br>","Du ønsker jo at finde skyld hos mig<br>og leder efter min synd,<br>","skønt du ved, at jeg er uskyldig;<br>men ingen kan rives ud af din hånd!","Dine hænder dannede og skabte mig,<br>og nu skifter du sind og tilintetgør mig!<br>","Husk, at du formede mig som ler,<br>og nu gør du mig til jord igen.<br>","Du hældte mig op som mælk<br>og lod mig stivne til ost.<br>","Så klædte du mig i hud og kød<br>og vævede mig sammen af knogler og sener.<br>","Liv og lykke gav du mig,<br>omsorgsfuldt vogtede du mit liv.<br>","Men du skjulte det i hjertet,<br>jeg ved, du havde dette i sinde:<br>","At vogte på mig, hvis jeg syndede,<br>og ikke lade min skyld ustraffet.<br>","Ve mig, om jeg var skyldig!<br>Men jeg er uskyldig og kan ikke løfte hovedet!<br>Jeg er mæt af skændsel, mættet med elendighed!<br>","Holdt jeg hovedet højt, ville du jage mig som en løve<br>og på ny handle ubegribeligt mod mig.<br>","Du ville føre nye vidner mod mig,<br>øge din uvilje mod mig,<br>sende hær efter hær imod mig.","Hvorfor lod du mig komme ud af moders liv?<br>Gid jeg var død dengang, uset af noget øje!<br>","Så ville det være, som om jeg aldrig havde været til,<br>fra moders liv var jeg blevet båret til graven.<br>","Mit liv er så kort, han må holde op,<br>han må lade mig være, så jeg kan blive lidt glad,<br>","før jeg går bort til mørkets og mulmets land,<br>hvorfra jeg ikke vender tilbage,<br>","det land, der er mørkt som det dybeste mørke,<br>med mulm, uden orden,<br>hvor lyset er som det dybeste mørke."],["Da sagde Sofar fra Na'ama:<br>","Skal den, der bruger mange ord, ikke have svar?<br>Skal den, der lader munden løbe, have ret?<br>","Skulle din snak kunne lukke munden på mænd?<br>Skulle du kunne spotte uden at blive gjort til skamme?<br>","Du sagde før: »Min belæring er ren,<br>jeg er retskaffen i dine øjne.«<br>","Men gid Gud ville tale til dig,<br>åbne sin mund<br>","og fortælle dig visdommens hemmeligheder<br>og fordoble din indsigt.<br>Så skal du forstå, at Gud kan lade din skyld være glemt.","Kan du finde frem til det dybeste i Gud?<br>Kan du finde ind til det inderste i den Almægtige?<br>","Det er højere end himlen – hvad kan du udrette?<br>Det er dybere end dødsriget – hvad kan du forstå?<br>","Det strækker sig længere end jorden<br>og videre end havet.<br>","Hvis han farer frem, kaster folk i fængsel<br>og kalder dem sammen i retten, kan ingen hindre ham.<br>","For han kender de falske,<br>han ser den ondskab, som ingen bemærker.","Kan en tomhjernet få forstand,<br>så kan et vildæsel fødes som menneske!<br>","Hvis nu du kommer til fornuft<br>og breder dine hænder ud imod ham<br>","– er der uret i din hånd, da fjern den,<br>lad ikke uretfærdigheden bo i dit telt –<br>","da kan du skyldfri løfte dit hoved,<br>urokkelig og uden frygt.<br>","Ja, du vil glemme din elendighed,<br>du vil huske den som vand, der løber bort.<br>","Dit liv skal overgå middagssolen i styrke,<br>hvor det ser mørkt ud, skal det blive som den lyse morgen.<br>","Du kan være tryg, for der er håb,<br>du er under beskærmelse og kan trygt gå til ro.<br>","Du kan lejre dig, uden at nogen jager dig bort,<br>og mange vil søge din gunst.<br>","Men uretfærdiges øjne stirrer sig trætte,<br>for de har ingen steder at flygte hen.<br>Deres eneste håb er at udånde."],["Da sagde Job:<br>","I er i sandhed de rette folk!<br>Med jer uddør visdommen!<br>","Men min forstand er lige så god som jeres,<br>jeg står ikke tilbage for jer;<br>hvem kan ikke tale med om de ting?<br>","Som en, der råber til Gud og forventer svar,<br>er jeg til latter for mine venner;<br>den retfærdige og retsindige er til latter!<br>","Spot til skade, sådan tænker de sorgløse,<br>et spark til dem, der er ved at falde.<br>","Voldsmændenes telte står i fred,<br>og trygge er de, der udfordrer Gud<br>og vil tage magten fra Gud.","Men spørg dog dyrene, lad dem belære dig,<br>spørg himlens fugle, de kan give dig svar,<br>","eller jordens buske, lad dem belære dig,<br>havets fisk kan give dig besked.<br>","Hvem af alle dem er uvidende om,<br>at Herrens hånd har skabt det hele?<br>","Alle menneskers liv har han i sin hånd,<br>alt levendes livsånde.<br>","Sådan prøver øret ordene,<br>ligesom ganen smager på maden.","Skal man være gammel for at være vís?<br>Skal man være højt til års for at have indsigt?<br>","Hos Gud er visdom og styrke,<br>han sidder inde med råd og indsigt.<br>","Hvad han river ned, kan ingen bygge op,<br>den, han lukker inde, kan ingen lukke ud.<br>","Holder han vandet tilbage, bliver der tørke,<br>slipper han det løs, ødelægger det landet.<br>","Hos ham er der styrke og visdom,<br>han er herre over den, der farer vild, og den, der leder vild.","Han fører rådsherrer barfodede bort,<br>dommere lader han fremstå som tåber.<br>","Kongers bælte løser han<br>og binder reb om deres lænder.<br>","Han fører præster barfodede bort<br>og bringer ældgamle slægter til fald.<br>","Betroede mænd fratager han mælet<br>og tager dømmekraften fra de ældste.<br>","Han overdænger stormænd med foragt<br>og ydmyger magtfulde mænd.<br>","Han afslører det dybeste mørke<br>og bringer mulmet frem i lyset.<br>","Han lader folkeslag blive store og tilintetgør dem,<br>han lader dem brede sig og fører dem bort.<br>","Han berøver folkets ledere fornuften<br>og lader dem flakke rundt i et uvejsomt øde.<br>","I et mørke uden lys famler de sig frem,<br>han lader dem rave rundt som berusede."],["Alt dette har jeg selv set,<br>jeg har selv hørt det og fattet det.<br>","Jeg ved lige så meget som I,<br>jeg står ikke tilbage for jer.<br>","Men jeg vil tale til den Almægtige,<br>jeg ønsker at forsvare mig over for Gud.<br>","I er kun hyklere,<br>kvaksalvere er I alle.<br>","Gid I ville tie stille,<br>så kunne man tiltro jer visdom!<br>","Hør dog på mit indlæg,<br>lyt til mig, når jeg fremlægger min sag.","Vil I forsvare Gud med løgn?<br>Vil I forsvare ham med falskhed?<br>","Er det Gud, I tager parti for?<br>Er det hans sag, I fører?<br>","Slipper I godt fra det, når han ransager jer?<br>Kan I narre ham, som man narrer et menneske?<br>","Nej, han vil gå i rette med jer,<br>når I på forhånd har taget parti.<br>","Er I ikke overvældet af hans højhed,<br>er I ikke grebet af rædsel for ham?<br>","Jeres udsagn er af aske,<br>jeres svar er af ler.<br>","Ti stille, og lad mig komme til orde,<br>så må det gå mig, som det kan!<br>","Jeg vover pelsen<br>og sætter livet på spil;<br>","lad ham slå mig ihjel, jeg venter ham!<br>Åbenlyst vil jeg forsvare min færd.<br>","Det kan blive min redning,<br>for ingen gudløs tør træde frem for ham.","Hør dog på, hvad jeg har at sige,<br>lyt til, hvad jeg har at fremføre.<br>","Jeg fremlægger nu min sag,<br>jeg ved, jeg har ret.<br>","Kan nogen anklage mig med rette,<br>så vil jeg tie og dø.<br>","Kun to ting skal du skåne mig for,<br>ellers må jeg skjule mig for dig:<br>","Din hånd, som ligger på mig, skal du fjerne,<br>og skrækken for dig må ikke overvælde mig.<br>","Stævn mig, så skal jeg give møde,<br>eller lad mig tale, så kan du svare mig.","Hvor ofte har jeg forbrudt mig og syndet?<br>Påvis mine overtrædelser og synder!<br>","Hvorfor skjuler du dit ansigt<br>og regner mig for din fjende?<br>","Skræmmer du visne blade bort?<br>Forfølger du tørre strå?<br>","Du dikterer mig jo bitre vilkår<br>og drager mig til ansvar for min ungdoms synder;<br>","du lægger mine fødder i blokken,<br>du vogter på alle mine veje<br>og afstikker de spor, mine fødder skal træde.<br>","Det er som en sæk, der er slidt,<br>som klæder, der er mølædt."],["Et menneske, en kvindefødt,<br>har et kort liv, mættet med uro.<br>","Han folder sig ud som en blomst og visner,<br>han er som en flygtende skygge og kan ikke bestå;<br>","og dog retter du dit blik mod ham<br>og bringer ham for retten hos dig.<br>","Hvem kan gøre det urene rent?<br>Ikke én!<br>","Når nu hans dage er fastsat,<br>og du har bestemt tallet på hans måneder,<br>sat den grænse, han ikke kan overskride,<br>","vend så blikket fra ham, og lad ham være,<br>så han kan glæde sig som daglejeren over sin dag.","For et træ er der håb,<br>hvis det fældes, kan det skyde igen;<br>det holder ikke op med at sætte friske skud.<br>","Selv om rødderne i jorden er gamle,<br>og stubben dør i mulden,<br>","gror det igen, så snart det mærker vand,<br>og sætter grene som et nyplantet træ.<br>","Men dør en mand, er det forbi med ham,<br>udånder et menneske, hvor er det så?<br>","Vandet kan svinde i søen,<br>floden kan blive tør og vandløs;<br>","men har mennesker lagt sig til hvile, rejser de sig ikke;<br>de vågner ikke, før himlen forgår,<br>de vækkes ikke af søvnen.<br>","Gid du ville gemme mig i dødsriget,<br>skjule mig, til din vrede har lagt sig,<br>sætte en frist og så huske mig igen!<br>","Kan en, der er død, få liv,<br>da ville jeg holde ud alle min trængsels dage,<br>til afløsningen kom.<br>","Du skulle kalde, og jeg ville svare,<br>du skulle længes efter dine hænders værk.","Men nu holder du tal på mine skridt;<br>vogter du ikke på min synd?<br>","Min overtrædelse ligger forseglet i pungen,<br>du har klistret til for min brøde.<br>","Nej, et bjerg kan styrte sammen,<br>en klippe kan komme i skred;<br>","sten rives med af vandet,<br>jord skylles væk af skybrud<br>– og du slukker menneskets håb.<br>","Du tvinger ham i knæ for altid, så han må gå bort,<br>du forvrænger hans ansigt og sender ham væk.<br>","Hædres hans sønner, ænser han det ikke,<br>går det dem dårligt, lægger han ikke mærke til det;<br>","så mange smerter har han i kroppen,<br>så stor sorg har han i sjælen."],["Da sagde Elifaz fra Teman:<br>","Ville den vise svare hen i vejret<br>eller fylde sig med østenvinden,<br>","forsvare sig med ord, der intet nytter,<br>ord, der intet gavner?<br>","Oven i købet nedbryder du gudsfrygt<br>og svækker fromhed over for Gud.<br>","Det er din synd, der lærer dig at tale,<br>du vælger de snediges sprog.<br>","Men din mund dømmer dig skyldig, ikke jeg,<br>dine læber vidner imod dig.<br>","Blev du født som det første menneske?<br>Kom du til verden forud for højene?<br>","Var du tilhører, da Gud holdt råd,<br>og rev du visdommen til dig?<br>","Hvad ved du, som vi ikke ved?<br>Har du en indsigt, vi ikke har?<br>","Blandt os er der gamle og oldinge,<br>der er langt ældre end din far.","Er Guds trøst dig ikke nok,<br>ord der er talt til dig i mildhed?<br>","Hvorfor har du mistet besindelsen,<br>hvorfor blinker du med øjnene?<br>","Du vender din vrede mod Gud<br>og bruger mund!<br>","Hvordan kan et menneske være uden skyld,<br>en kvindefødt være retfærdig?<br>","Når Gud ikke engang kan stole på sine hellige,<br>og himlen ikke er ren i hans øjne,<br>","hvor meget mindre da et afskyeligt og fordærvet menneske,<br>der drikker uret, som var det vand!","Jeg har noget at sige dig, hør på mig!<br>Jeg vil fortælle dig, hvad jeg selv har set,<br>","hvad de vise mænd har berettet<br>og deres fædre ikke holdt skjult.<br>","Kun til dem blev landet givet,<br>ingen fremmede færdedes blandt dem.<br>","Den uretfærdige skælver af angst alle sine dage,<br>voldsmanden det åremål, der er bestemt for ham.<br>","Gruopvækkende lyde når hans ører;<br>når han tror sig i sikkerhed, kommer ødelæggeren over ham.<br>","Han har ingen tiltro til, at han vender tilbage fra mørket,<br>han er udpeget til at falde for sværdet.<br>","Han flakker om efter føde, men hvor findes den?<br>Han ved, at mørkets dag venter ham.<br>","Trængsel og nød overvælder ham,<br>som en konge, der går til angreb, tvinger de ham i knæ,<br>","for han har løftet hånden mod Gud<br>og brystet sig af sin styrke over for den Almægtige,<br>","løbet storm imod ham med knejsende nakke<br>bag sine massive, buede skjolde.<br>","Hans ansigt svulmede af fedt,<br>og lænden bugnede af fedme.<br>","Men nu må han tage bolig i ødelagte byer,<br>i huse, der er uden beboere,<br>fordi de er lagt i ruiner.<br>","Han bliver ikke ved at være rig, hans velstand varer ikke ved,<br>hans ejendom breder sig ikke i landet.<br>","Han slipper ikke ud af mørket.<br>Brændende hede afsvider hans friske skud,<br>og hans blomster knækker i vinden.<br>","Han burde ikke fæste lid til løgn,<br>han bliver ført vild og får kun løgn til gengæld!<br>","Han visner før tiden,<br>og hans grene grønnes ikke mere.<br>","Han er som en vinstok, der taber druerne,<br>som et oliventræ, der kaster blomsterne.","Nej, de gudløses flok er gold,<br>svindlernes telte fortæres af ild.<br>","De undfanger ulykke og føder ondskab,<br>deres skød frembringer svig."],["Da sagde Job:<br>","Det har jeg hørt mange gange!<br>I er lige elendige til at trøste.<br>","Er der ingen ende på den tomme snak,<br>eller hvad fejler du, siden du giver det svar?<br>","Jeg kunne også have talt som I,<br>hvis I havde været i mit sted,<br>jeg kunne have belagt mine ord imod jer<br>og have rystet på hovedet ad jer.<br>","Jeg ville også have styrket jer med mine ord,<br>mine medfølende ord ville ikke være udeblevet.<br>","Men taler jeg, vil min smerte ikke holde op,<br>og lader jeg være, går den ikke væk.","Nu har han kørt mig træt!<br>Du har udryddet alle, der hører mig til,<br>","og mig har du fanget.<br>Mit forfald er blevet et vidne mod mig,<br>det står frem og aflægger vidnesbyrd mod mig.<br>","Hans vrede river og slider i mig,<br>han skærer tænder mod mig,<br>mine fjender sender mig hvasse blikke.<br>","De spærrer gabet op mod mig,<br>de slår mig spottende på kinden<br>og rotter sig sammen mod mig.<br>","Gud har udleveret mig til forbrydere,<br>kastet mig i armene på uretfærdige.<br>","Tryg var jeg, men så rystede han mig,<br>han greb mig i nakken og slog løs på mig.<br>Han gjorde mig til skydeskive,<br>","hans pile kom imod mig fra alle sider;<br>uden skånsel gennemborede han mine nyrer,<br>lod min galde løbe ud på jorden.<br>","Han tilføjede mig flænge på flænge,<br>løb storm imod mig som en kriger.<br>","Sørgedragt har jeg syet til min krop,<br>jeg har lagt min livskraft i støvet.<br>","Mit ansigt er rødt af gråd,<br>og jeg har sorte rande under øjnene,<br>","skønt der ikke klæber vold ved mine hænder,<br>og min bøn er ren.","Jord, dæk ikke mit blod til!<br>Mit skrig må ikke stedes til hvile.<br>","Også nu har jeg mit vidne i himlen,<br>min forsvarer i det højeste.<br>","Mine venner spotter mig,<br>grædende vender jeg blikket mod Gud.<br>","Gid han ville skaffe en mand ret over for Gud<br>og et menneske ret over for sin næste;<br>","for der går ikke mange år,<br>før jeg må gå den vej, ad hvilken jeg ikke vender tilbage."],["Mit livsmod er brudt,<br>mine dage ebber ud,<br>graven venter mig.<br>","Ja, jeg er udsat for hån,<br>jeg øjner kun deres spot.<br>","Stil dog sikkerhed for mig hos dig selv,<br>hvem skulle ellers give mig håndslag?<br>","Du har lukket deres hjerte for indsigt,<br>derfor vil du ikke lade dem triumfere.","En mand indbyder sine venner til at dele formuen,<br>mens børnenes øjne stirrer sig trætte.<br>","Han har gjort mig til spot og spe blandt folk,<br>jeg er blevet én, man spytter i ansigtet.<br>","Mine øjne blindes af sorg,<br>og alle mine lemmer er som skygger.<br>","De retskafne gyser over det,<br>den uskyldige ophidses over den gudløse.<br>","Den retfærdige holder sig til sin vej,<br>og den, hvis hænder er rene, vokser i styrke.<br>","Men kom blot igen alle sammen!<br>Jeg finder ikke nogen vís blandt jer.<br>","Mine dage er forbi, mine planer er knust,<br>alle mit hjertes forhåbninger.<br>","De gør natten til dag og siger:<br>»Lyset er nær trods mørket.«<br>","Men jeg har dødsriget i vente som mit hjem,<br>i mørket må jeg rede min seng.<br>","Til graven råber jeg: »Du er min far,«<br>til maddikerne: »Min mor og min søster!«<br>","Hvor skulle der være håb for mig?<br>Hvem kan skimte håb for mig?<br>","Følger det med mig ned i dødsriget?<br>Skal vi sammen synke i støvet?"],["Da sagde Bildad fra Shua:<br>","Hvor længe vil I lægge en dæmper på jeres ord?<br>Kom til fornuft, så kan vi tale sammen!<br>","Hvorfor skal vi regnes for kvæg?<br>Er vi så dumme i jeres øjne?","Selv om du sønderriver dig selv i din vrede,<br>lægges jorden ikke øde af den grund,<br>og klipperne kommer ikke i skred.<br>","Nej, den uretfærdiges lys slukkes,<br>og flammen fra hans bål lyser ikke.<br>","Lyset i hans telt går ud,<br>og lampen over ham slukkes.<br>","Hans faste skridt bliver hæmmet,<br>han fældes af sine egne planer.<br>","Hans fødder fanges i nettet,<br>han vandrer oven på faldgruber.<br>","Fælden klapper i om hans hæl,<br>strikken snører sig sammen om ham.<br>","Skjult i jorden ligger fanggarnet,<br>på stien ligger snaren.<br>","Fra alle sider overvælder rædsler ham,<br>de jager i hælene på ham.<br>","Ulykken hungrer efter ham,<br>snubler han, er undergangen i vente.<br>","Hans hud fortæres af sygdom,<br>dødens førstefødte fortærer hans lemmer.<br>","Han bliver revet bort fra sit trygge telt<br>og føres til rædslernes konge.<br>","Uvedkommende skal bo i hans telt,<br>svovl skal strøs ud over hans bolig.<br>","Forneden tørrer hans rødder ud,<br>foroven visner hans grene.<br>","Ingen i landet husker ham,<br>hans navn nævnes ikke på gaden.<br>","Fra lyset stødes han ud i mørket,<br>han er forvist fra menneskers verden.<br>","Han får ikke slægt og efterkommere i sit folk,<br>hvor han boede, er der ingen overlevende.<br>","I vest gyser de over hans skæbnedag,<br>i øst gribes de af rædsel.<br>","Ja, sådan er den uhæderliges bolig,<br>sådan er det sted, hvor man ikke kender Gud."],["Da sagde Job:<br>","Hvor længe vil I plage mig<br>og knuse mig med jeres ord?<br>","Nu har I ti gange gjort mig til spot,<br>I skammer jer ikke for at gøre mig uret.<br>","Har jeg virkelig fejlet,<br>så bliver det min egen sag.<br>","Hvis I virkelig kan hovere over mig<br>og gå i rette med mig, så jeg bliver til spot,<br>","skal I vide, at det er Gud, der krænker mig<br>og kaster sit garn over mig.","Jeg skriger: Vold! men får ikke svar.<br>Jeg råber om hjælp, men der er ingen ret.<br>","Han spærrer min vej, så jeg ikke kan komme frem;<br>han lægger mørke over mine stier.<br>","Han tager min ære fra mig<br>og fjerner kronen fra mit hoved.<br>","Helt og holdent bryder han mig ned, så jeg må gå bort,<br>mit håb rykker han op som et træ.<br>","Hans vrede flammer op imod mig,<br>og han regner mig for sin fjende.<br>","Alle hans krigerskarer rykker frem,<br>de baner sig vej imod mig<br>og belejrer mit telt.","Mine brødre holder sig på afstand af mig,<br>for dem, der kender mig, er jeg en fremmed.<br>","Mine nærmeste og mine bekendte har forladt mig,<br>de folk, jeg havde boende, har glemt mig.<br>","Mine trælkvinder regner mig for en fremmed,<br>i deres øjne er jeg en udlænding.<br>","Kalder jeg på min tjener, svarer han ikke;<br>det er mig, der må bønfalde ham.<br>","Min kone væmmes ved min ånde<br>og mine brødre ved min stank.<br>","Selv børn foragter mig,<br>når jeg rejser mig, snakker de om mig.<br>","Alle mine nære venner afskyr mig,<br>og de, jeg holder af, vender sig imod mig.<br>","Jeg er ikke andet end skind og ben,<br>jeg er kun lige sluppet igennem med livet i behold.","Vær barmhjertige, venner, vær barmhjertige!<br>Guds hånd har jo ramt mig.<br>","Hvorfor forfølger I mig, ligesom Gud gør?<br>Bliver I aldrig mætte af mit kød?<br>","Gid mine ord dog var skrevet ned!<br>Gid de var nedfældet på skrift,<br>","for evigt indridset i klippen,<br>med en griffel af jern og med bly.<br>","Dog ved jeg, at min løser lever,<br>til sidst skal han stå frem på jorden.<br>","Når min hud er skrællet af,<br>når mit kød er tæret bort, skal jeg skue Gud;<br>","ham skal jeg skue,<br>ham og ingen anden skal mine øjne se.<br>Mit indre fortæres af længsel.<br>","Når I siger: »Vi vil forfølge ham,<br>vi vil finde ondets rod hos ham,«<br>","så frygt I selv for sværdet,<br>for den slags synder straffes med sværd.<br>I må forstå, at der er en dom!"],["Da sagde Sofar fra Na'ama:<br>","Min uro tvinger mig til at svare,<br>jeg er ophidset over det;<br>","krænkende belæring må jeg høre.<br>Men min dømmekraft giver mig svar.","Du ved da, at det altid har været sådan,<br>lige fra mennesket blev sat på jorden,<br>","at de ugudeliges jubel er kortvarig,<br>den gudløses glæde varer kun et øjeblik.<br>","Selv om hans overmod vokser op til himlen,<br>og hans hoved rører ved skyerne,<br>","går han for evigt til grunde som sit eget skarn;<br>de, der før har set ham, vil sige: »Hvor er han?«<br>","Som en drøm forsvinder han sporløst,<br>flygtig som et nattesyn.<br>","Øjet, der så ham, får ham ikke at se igen,<br>hvor han boede, ser man ham ikke længere.<br>","Hans sønner må gå tiggergang hos fattige,<br>med egne hænder måtte han give sin formue fra sig.<br>","Er hans knogler end fyldt med ungdomskraft,<br>må de dog følge ham i støvet.<br>","Selv om ondskab smager sødt i hans mund,<br>og han gemmer den under tungen,<br>","selv om han sparer den op og ikke giver den fra sig,<br>men holder den tilbage i sin mund,<br>","forvandles føden i hans mave<br>og bliver til slangegift i hans indre.<br>","Rigdommen, han slugte, må han kaste op,<br>Gud skal drive den ud af hans bug.<br>","Han må die slangegift,<br>øglens tunge dræber ham.<br>","Han kommer ikke til at nyde bække<br>og strømme af honning og tykmælk.<br>","Han må aflevere, hvad han har tjent, han kan ikke fortære det,<br>han kan ikke glæde sig over sit rige udbytte;<br>","for han har knust de svage og svigtet dem,<br>han har røvet huse, men kommer ikke til at bygge på dem.<br>","Han kender ikke til ro i sit indre,<br>han kan ikke reddes trods alle sine skatte.<br>","Ingen undslipper hans grådighed,<br>derfor skal hans lykke ikke vare ved.<br>","Midt i overfloden kommer han i nød,<br>elendigheden rammer ham med fuld styrke.<br>","Fordi han fylder sin bug,<br>sender Gud sin glødende vrede mod ham<br>og lader rædslerne regne ned over ham.<br>","Undslipper han end våbnene af jern,<br>skal buen af bronze gennembore ham.<br>","Får han pilen trukket ud af ryggen<br>og den blanke spids af sin galdeblære,<br>falder der skræk over ham,<br>","kun mørke ligger skjult og venter på ham.<br>En ild, man ikke behøver at puste til, fortærer ham,<br>ulykken rammer de overlevende i hans telt.<br>","Himlen afslører hans skyld,<br>og jorden rejser sig mod ham.<br>","Strømme skyller hans hus bort,<br>rivende floder, på hans vredes dag.<br>","Det er den lod, Gud tildeler den ugudelige,<br>det er den del, Gud har bestemt for ham."],["Da sagde Job:<br>","Hør dog på, hvad jeg har at sige,<br>lad det være den trøst, I kan give mig.<br>","Bær over med mig, mens jeg taler;<br>når jeg har talt, kan I håne mig.<br>","Retter jeg min klage til mennesker?<br>Hvorfor skulle jeg ikke være utålmodig?<br>","Se dog på mig, og gys,<br>læg hånden på munden!","Jeg fyldes af rædsel, når jeg tænker på det,<br>frygten griber min krop.<br>","Hvorfor får ugudelige lov til at leve,<br>selv når de bliver gamle, er de stærke og sunde.<br>","Deres børn lever trygt hos dem,<br>deres afkom trives for deres øjne;<br>","deres familier har fred for rædsel,<br>de rammes ikke af Guds stok.<br>","Når deres tyre springer på køerne, slår det ikke fejl,<br>køerne kælver, de kaster ikke kalven.<br>","Deres børn kan løbe frit omkring som får,<br>deres afkom springer omkring,<br>","de synger til pauke og citer<br>og jubler til tonerne fra fløjten.<br>","De henlever deres dage i lykke,<br>og med fred synker de i dødsriget.<br>","Men til Gud siger de: »Lad os i fred!<br>Vi vil ikke vide af dine veje.<br>","Hvad er den Almægtige, at vi skulle dyrke ham?<br>Hvad gavn har vi af at bede til ham?«<br>","Holder de ikke lykken i deres egen hånd?<br>– De ugudeliges planer er langt borte fra mig.","Hvor tit slukkes ugudeliges lampe?<br>Hvor tit rammes de af ulykke?<br>Hvor tit tildeler Gud dem smerte i sin vrede?<br>","Bliver de som strå for vinden,<br>som avner, stormen fejer væk?<br>","Gud gemmer måske ulykken til hans børn?<br>Han skulle hellere lade ham selv undgælde, så han fik det at mærke;<br>","med egne øjne skulle han se sin undergang,<br>selv skulle han drikke den Almægtiges vrede.<br>","Hvad bryder han sig om sin familie, når han er død,<br>når hans måneders tal er skåret af?<br>","Hvem skulle kunne bibringe Gud kundskab,<br>ham som dømmer de høje magter?<br>","Den ene dør, når han er på sit højeste,<br>helt sorgløs og tryg,<br>","med indvolde fulde af fedt<br>og med saftig knoglemarv;<br>","den anden dør i fortvivlelse<br>uden at have smagt lykken.<br>","Men begge ligger i støvet,<br>dækket af maddiker.","Jeg ved, hvad I tænker på,<br>I pønser på rænker mod mig.<br>","I siger: »Hvor er stormandens hus,<br>hvor er teltet, hvor de ugudelige boede?«<br>","Spørg dog dem, der har været viden om,<br>læg mærke til, hvad de varsler:<br>","På ulykkens dag skånes den onde,<br>på vredens dag reddes han.<br>","Hvem foreholder ham hans færd op i hans åbne ansigt?<br>Hvem gengælder ham, hvad han har gjort?<br>","Nej, når han bæres til graven,<br>sættes der vagt ved hans gravsted.<br>","Han hviler fredeligt i gravkammeret.<br>Et mægtigt ligtog fulgte ham,<br>og i spidsen gik en talløs skare.<br>","Hvor tom er ikke den trøst, I bringer mig,<br>hvor falske de svar, I kommer med!"],["Da sagde Elifaz fra Teman:<br>","Kan en mand være Gud til nytte?<br>Nej, den kloge er til nytte for sig selv.<br>","Har den Almægtige glæde af din retfærdighed?<br>Har han vinding af din retsindige færd?<br>","Irettesætter han dig for din gudsfrygt<br>og bringer dig for retten?<br>","Er det ikke, fordi din ondskab er stor,<br>og der ingen ende er på dine synder?<br>","Du udpantede jo dine brødre uden grund,<br>trak klæderne af folk og lod dem ligge nøgne.<br>","Du gav ikke den udmattede vand at drikke,<br>du nægtede den sultne brød.<br>","Er landet forbeholdt de stærke?<br>Er det kun de ansete, der må bo der?<br>","Enker har du sendt tomhændet bort,<br>faderløses styrke har du knust.<br>","Derfor er du omgivet af fælder,<br>du overraskes af den pludselige rædsel.<br>","Det bliver så mørkt, at du ikke kan se,<br>vandmasser dækker dig.","Er Gud ikke i sin høje himmel?<br>Se op på stjernehimlens tinde, så højt oppe den er.<br>","Og du siger: »Hvad ved Gud?<br>Kan han dømme gennem de mørke skyer?<br>","Skyerne skjuler ham, han ser ingenting;<br>han vandrer på himmelbuen.«<br>","Vil du holde dig til den ældgamle sti,<br>som onde mænd har trådt,<br>","folk, der rives bort i utide,<br>og hvis grundvold skylles væk af strømmen?<br>","De siger til Gud: »Lad os i fred!<br>Hvad kan den Almægtige gøre for os?«<br>","Det var dog ham, der fyldte deres huse med velstand!<br>– De ugudeliges planer er langt borte fra mig.<br>","De retfærdige ser det og glæder sig,<br>den skyldfri spotter dem:<br>","»Vore modstandere er udslettet,<br>resten af dem har ilden fortæret.«","Forlig dig med ham, og få fred,<br>da skal lykken stå dig bi.<br>","Tag mod belæring af ham,<br>og læg dig hans ord på sinde.<br>","Hvis du vender om til den Almægtige, får du fremgang;<br>hvis du holder uret borte fra dit telt<br>","og kaster det ædle guld på jorden,<br>Ofir-guldet blandt stenene i bækken,<br>","så den Almægtige bliver dit ædle guld<br>og dit strålende sølv,<br>","da vil du finde din glæde i den Almægtige<br>og løfte dit ansigt mod Gud.<br>","Beder du til ham, vil han høre dig,<br>og du kan indfri dine løfter.<br>","Beslutter du noget, vil det lykkes,<br>og lyset vil skinne på din vej.<br>","Du siger: »Hovmod!« når man ydmyger dig.<br>Men Gud frelser den, der slår øjnene ned,<br>","han redder enhver, der er skyldfri;<br>har du rene hænder, bliver du reddet."],["Da sagde Job:<br>","Jeg klager trodsigt stadigvæk;<br>hans hånd ligger tungt, og jeg sukker.<br>","Gid jeg vidste, hvordan jeg skal finde ham<br>og nå frem til hans bolig.<br>","Så ville jeg fremlægge min sag for ham<br>og tage kraftigt til genmæle.<br>","Jeg ville få at vide, hvad han havde at svare mig,<br>blive klar over, hvad han havde at sige til mig.<br>","Ville han bruge sin vældige styrke i sagen mod mig?<br>Nej, han måtte høre på mig!<br>","Dér skulle en retskaffen gå i rette med ham,<br>og så var jeg endelig sluppet fri af min dommer.<br>","Men går jeg mod øst, er han der ikke,<br>går jeg mod vest, får jeg ikke øje på ham;<br>","virker han i nord, ser jeg ham ikke,<br>vender han sig mod syd, får jeg ham ikke at se.<br>","Gud kender min færd,<br>prøver han mig, kommer jeg ud som guld.<br>","Min fod har fulgt i hans spor,<br>jeg har holdt mig til hans vej uden at bøje af,<br>","uden at bryde de bud, han gav,<br>de ord, han talte, har jeg gemt i mit bryst.<br>","Men når han vil noget, hvem kan så hindre ham?<br>Han gør, hvad han har lyst til!<br>","Sin bestemmelse med mig fører han til ende,<br>og meget af samme slags har jeg i vente fra ham.<br>","Derfor fyldes jeg af rædsel for ham,<br>når jeg indser det, gribes jeg af angst for ham.<br>","Gud har gjort mig bange,<br>den Almægtige har slået mig med rædsel.<br>","Men mørket har ikke bragt mig til tavshed,<br>skønt det dybeste mørke skjuler mit ansigt."],["Hvorfor har den Almægtige ikke bestemt tiderne?<br>Hvorfor får de, der kender ham, ikke hans dage at se?<br>","Onde mennesker flytter markskel,<br>de røver kvæg og har det på græs.<br>","De bortfører faderløses æsler,<br>de tager enkens okse i pant.<br>","Fattige trænger de bort fra vejen,<br>alle hjælpeløse i landet må holde sig skjult.<br>","Som vildæsler i ørkenen<br>går de ud til deres arbejde:<br>De gennemsøger steppen for føde,<br>det er maden til deres børn.<br>","På marken bjærger de sig foder,<br>de samler de sidste druer i den ugudeliges vingård.<br>","Om natten ligger de nøgne, uden klæder,<br>uden noget at hylle sig i mod kulden.<br>","Gennemblødt af skybrud fra bjergene<br>trykker de sig ind til klippevæggen uden at finde ly.<br>","Faderløse rives fra moders bryst,<br>og hjælpeløses spædbørn tages som pant.<br>","Nøgne går de omkring, uden klæder,<br>sultende må de slæbe på neg;<br>","i middagsheden må de arbejde på terrasserne,<br>de må træde persen, mens de tørster.<br>","I byen stønner døende,<br>sårede råber om hjælp,<br>men Gud hører ikke bønnen.","Der er dem, der gør oprør mod lyset,<br>de kender intet til dets veje,<br>de bliver ikke på dets stier.<br>","Før det bliver lyst, står morderen op<br>og slår hjælpeløse og fattige ihjel;<br>om natten er tyven på færde.<br>","Horkarlen venter til skumringen;<br>han tænker: »Der er ingen, der ser mig,«<br>og han dækker ansigtet til.<br>","Når det bliver mørkt, bryder de ind i husene;<br>om dagen lukker de sig inde,<br>for de vil ikke vide af dagslyset.<br>","For dem alle er mørket morgen,<br>de kender til mørkets rædsler.<br>","Men de er ilinger på vandoverfladen.<br>I landet henligger deres jord som forbandet,<br>og ingen finder vej til deres vingårde.<br>","Tørke og hede<br>tager smeltevandet,<br>dødsriget dem, der har syndet.<br>","Deres mor glemmer dem,<br>maddiker mæsker sig med dem,<br>de nævnes ikke længere.<br>Uretten knækkes som et træ.<br>","De var onde mod ufrugtbare, mod dem, der ikke fik børn,<br>de gjorde ikke godt mod enker.","Men Gud river de mægtige bort i sin magt,<br>når han rejser sig, kan ingen være sikker på sit liv.<br>","Han giver dem tryghed, og det kan de støtte sig til;<br>men han holder øje med deres færd.<br>","En kort tid er de på tinderne, så er det ude med dem;<br>de bøjes ned og krøller sammen som mælde,<br>de visner som toppen af et kornaks.","Sådan er det! Hvem tør påstå, at det er løgn,<br>og gøre mine ord til intet?"],["Da sagde Bildad fra Shua:<br>","Herredømmet og rædslen tilhører ham,<br>som skaber fred i det højeste.<br>","Er der tal på hans krigerskarer?<br>Mod hvem rejser hans baghold sig ikke?<br>","Hvordan kan et menneske være retfærdigt over for Gud?<br>Hvordan kan en kvindefødt være uden skyld?<br>","Selv månen lyser ikke klart,<br>og stjernerne er ikke rene i hans øjne,<br>","hvor meget mindre da mennesket, den maddike,<br>menneskebarnet, den orm?"],["Da sagde Job:<br>","Du er sandelig til hjælp for ham, der er uden kraft,<br>og til frelse for ham, der er uden styrke!<br>","Du kan sandelig råde ham, der er uden visdom,<br>og bibringe ham stor indsigt!<br>","Med hvis hjælp har du fremført dine ord?<br>Hvis ånd er det, der taler gennem dig?","Dødningene vånder sig,<br>de som bor under vandene.<br>","Dødsriget ligger åbent for Gud,<br>underverdenen ligger utildækket.<br>","Han spænder nordhimlen ud over det øde rum,<br>hænger jorden op over det tomme.<br>","Han snører vandet sammen i skyerne,<br>og skylaget brister ikke under det.<br>","Han dækker fuldmånens ansigt,<br>han lader skylaget brede sig over den.","Han trak en grænse rundt om vandene,<br>hvor skellet mellem lys og mørke går.<br>","Himlens søjler svajede,<br>de blev slået af rædsel ved hans trussel.<br>","I sin styrke piskede han havet op,<br>i sin indsigt knuste han Rahab.<br>","Med sin blæst fejede han himlen ren,<br>med sin hånd gennemborede han den flugtsnare slange.<br>","Se, dette er kun fligen af hans værk;<br>det, vi hører om ham, er kun en svag lyd,<br>hvem fatter da tordenbraget fra hans storhed?"],["Og Job fortsatte sin tale:<br>","Så sandt Gud lever, han som har tilsidesat min ret,<br>så sandt den Almægtige lever, han som har forbitret mit liv:<br>","Så længe jeg har livsånde i mig,<br>og Guds ånde er i min næse,<br>","skal mine læber aldrig tale uret<br>og min tunge aldrig forkynde falskhed.<br>","Jeg giver jer aldrig ret,<br>til min død fastholder jeg min uskyld;<br>","jeg står fast på min ret, jeg slipper den ikke,<br>mit hjerte laster mig ikke for en eneste af mine dage.","Må det gå min fjende som den uretfærdige,<br>min modstander som forbryderen.<br>","Hvad har den gudløse at håbe på, når livstråden skæres over,<br>og Gud tager hans liv?<br>","Hører Gud hans skrig,<br>når nøden kommer over ham?<br>","Fandt han sin glæde i den Almægtige?<br>Påkaldte han altid Gud?<br>","Jeg vil belære jer om Guds magt,<br>jeg holder ikke skjult, hvad den Almægtige har i sinde.<br>","I har jo alle sammen set det,<br>hvorfor kommer I så med den tomme snak?","Det er den lod, Gud tildeler den uretfærdige,<br>det er den del, voldsmænd får fra den Almægtige.<br>","Hvis han får mange sønner, skal de falde for sværdet,<br>og hans afkom kan ikke spise sig mæt.<br>","Pesten skal lægge de overlevende i graven,<br>og enkerne skal ikke græde over dem.<br>","Hvis han ophober sølv som støv<br>og samler klæder som skidt,<br>","så lad ham samle, men den retfærdige skal klæde sig i det,<br>og de skyldfrie skal dele sølvet.<br>","Han bygger sit hus som et møl,<br>som en vogter laver sin hytte.<br>","Som rigmand går han til ro for sidste gang;<br>når han slår øjnene op, er rigdommen borte.<br>","Rædslerne indhenter ham som vandmasser,<br>en nat fejer stormen ham væk.<br>","Østenstormen løfter ham op, og han er væk,<br>den hvirvler ham bort fra hans hjem.<br>","Skånselsløst kaster den sig mod ham,<br>den er så voldsom, at han må tage flugten.<br>","Skadefro klapper folk i hænderne<br>og pifter ham hånligt væk fra hans hjemsted."],["Sølvet har sin mine,<br>guldet sit sted, hvor det vaskes ud.<br>","Jern hentes op af jorden,<br>kobber udsmeltes af sten.<br>","Mørket trænges tilbage,<br>når man udforsker det allerinderste<br>efter malm, der ligger i mulm og mørke.<br>","Folk fra fremmede lande bryder skakter;<br>glemt og uden fodfæste hænger de og dingler,<br>hvor mennesker ikke kommer.<br>","Fra jorden kommer brødet,<br>men dybt nede forvandles den som med ild.<br>","I dens sten sidder safirer,<br>og der er guldstøv.<br>","Stien derhen kender rovfuglen ikke,<br>selv falken øjner den ikke.<br>","Stolte vilddyr færdes ikke ad den,<br>løven betræder den ikke.<br>","Man giver sig i kast med flinteklippen,<br>hugger løs af bjergene fra grunden.<br>","Man hugger gange i klipperne<br>og får øje på alt muligt kostbart.<br>","Dråberne fra vandårerne stopper man for,<br>og hvad der lå skjult i jorden, bringer man frem i lyset.","Men visdommen, hvor finder man den?<br>Hvor bor indsigten?<br>","Mennesker kender ikke vejen til den,<br>den findes ikke i de levendes land.<br>","Dybet siger: »Den er ikke hos mig!«<br>Havet siger: »Hos mig er den ikke!«<br>","Den kan ikke fås for rent guld<br>og ikke betales med sølv,<br>","den kan ikke erhverves for Ofir-guld,<br>for kostbare shoham-sten eller safirer.<br>","Hverken guld eller glas står mål med den,<br>den kan ikke byttes ud med kar af det reneste guld,<br>","for ikke at tale om koraller og bjergkrystal;<br>den, der har visdom, har mere end perler.<br>","Nubierens topas står ikke mål med den,<br>den kan ikke erhverves for det pure guld.","Men visdommen, hvor kommer den fra?<br>Hvor bor indsigten?<br>","Den er usynlig for alt levende,<br>selv for himlens fugle er den skjult.<br>","Underverden og død siger:<br>»Kun rygtet om den er kommet os for øre.«<br>","Kun Gud kender vejen til den,<br>kun han ved, hvor den bor,<br>","thi hans øje rækker til jordens ender,<br>under himlen ser han alt.<br>","Dengang han gav vinden dens vægt<br>og fastsatte havets mål,<br>","dengang han satte en grænse for regnen<br>og banede en vej for tordenskyerne,<br>","da havde han visdommen for øje, tog mål af den,<br>lod den træde frem og undersøgte den.<br>","Og til mennesket sagde han:<br>»At frygte Herren, det er visdom,<br>at holde sig fra det onde er indsigt.«"],["Og Job fortsatte sin tale:<br>","Gid alt var som i gamle dage,<br>som dengang Gud beskyttede mig<br>","og lod sin lampe lyse over mit hoved,<br>så jeg ved dens lys kunne vandre i mørket.<br>","Sådan havde jeg det i mine velmagtsdage,<br>da Gud skærmede mit telt,<br>","da den Almægtige endnu var mig nær,<br>og jeg havde mine drenge om mig,<br>","da jeg kunne bade mine fødder i tykmælk,<br>og oliestrømme flød til mig fra klippen.","Når jeg gik hen til byens port<br>og indtog mit sæde på torvet,<br>","trak de unge mænd sig tilbage, når de så mig,<br>og de gamle rejste sig op.<br>","Stormænd holdt ordene tilbage<br>og lagde hånden på munden;<br>","mægtige mænds stemmer døde hen,<br>deres tunge klæbede til ganen.<br>","Når de hørte mig, priste de mig,<br>når de så mig, roste de mig.<br>","Jeg reddede den hjælpeløse, der råbte om hjælp,<br>den faderløse og den, som ingen hjælper havde.<br>","Folk, der var ved at gå til grunde, takkede mig,<br>jeg skabte jubel i enkers hjerte.<br>","Jeg iførte mig retfærdighed, den var min klædning,<br>retten var min kappe og turban.<br>","Jeg var den blindes øjne<br>og den lammes fødder.<br>","Jeg var en fader for fattige,<br>jeg tog mig af retssager for folk, jeg ikke kendte.<br>","Jeg knuste kæberne på forbrydere<br>og rev byttet ud mellem tænderne på dem.","Jeg tænkte, at jeg skulle dø i min rede<br>og leve længe som fugl Føniks,<br>","at mine rødder skulle suge vand til sig<br>og duggen lægge sig på mine grene,<br>","at min anseelse stadig skulle fornyes<br>og buen i min hånd spændes igen og igen.","De hørte på mig i forventning,<br>i tavshed lyttede de til mit råd.<br>","Når jeg havde talt, tog ingen til genmæle,<br>mine ord faldt som regndråber på dem.<br>","De håbede på mig som på regn,<br>spærrede munden op som efter forårsregn.<br>","Jeg smilede til dem, og de fattede mod,<br>mit ansigt lyste mod dem, og de gav ikke op.<br>","Jeg førte forsædet og valgte vejen for dem,<br>jeg sad som en konge blandt sine krigere,<br>som den, der trøster de sørgende."],["Men nu ler de ad mig,<br>de som er yngre end jeg,<br>og hvis fædre jeg ikke fandt værdige<br>til at være sammen med mine hyrdehunde.<br>","Hvad skal jeg med deres styrke,<br>når deres livskraft går tabt?<br>","De er udtæret af nød og hunger,<br>de afgnaver det tørre land,<br>der allerede i går var den goldeste ørken.<br>","Mellem buske plukker de mælde,<br>gyvelens rødder er deres føde.<br>","De er udstødt af samfundet,<br>man råber efter dem som efter en tyv.<br>","De bor på bjergskråninger<br>i jordhuler og klippehuler.<br>","De hyler mellem buskene,<br>de finder sammen blandt tidslerne.<br>","De er udskud, folk uden ære,<br>de er jaget ud af landet.","Men nu synger de nidviser om mig,<br>og snakken går om mig.<br>","De afskyr mig og holder sig langt borte fra mig,<br>de spytter mig endda i ansigtet.<br>","Gud har løsnet min buestreng og ydmyget mig,<br>derfor kaster de tøjlerne af sig, når de ser mig.<br>","På min højre side rejser deres afkom sig,<br>de slår benene væk under mig,<br>de bygger deres ulykkesveje mod mig.<br>","Min sti bryder de op,<br>de arbejder på mit fordærv,<br>uden at nogen hindrer dem.<br>","Som gennem et gabende murbrud kommer de,<br>mellem ruiner vælter de frem.","Rædsler er vendt mod mig,<br>min værdighed er blæst bort som af vinden,<br>mit håb om frelse er forsvundet som en sky.<br>","Nu ebber livet i mig ud,<br>elendighedens dage er over mig.<br>","Om natten borer det i mine knogler,<br>smerterne gnaver ustandseligt i mig.<br>","Min hud er fuldstændig ukendelig,<br>som kjortlens halsåbning hænger den om mig.<br>","Han har kastet mig i dyndet,<br>jeg er kommet til at ligne støv og aske.","Jeg råber til dig om hjælp, men du svarer ikke;<br>her står jeg, men du giver ikke agt på mig.<br>","Ubarmhjertigt har du vendt dig mod mig;<br>med hård hånd angriber du mig.<br>","Du sætter mig op på stormen<br>og lader den fare af sted med mig,<br>dens rasen gennemryster mig.<br>","Jeg ved, at du fører mig til døden,<br>til huset, hvor alle levende skal samles.<br>","Og dog! Strækker man ikke hånden frem, når alt ligger i ruin?<br>Råber man ikke om hjælp i sin ulykke?<br>","Har jeg ikke grædt over den, der har det hårdt?<br>Har jeg ikke sørget over den fattige?<br>","Jeg håbede på lykke, men der kom ulykke,<br>jeg ventede på lys, men der kom mørke.<br>","Mit indre er i oprør, det falder ikke til ro,<br>elendighedens dage ligger foran mig.<br>","Jeg går sørgende omkring, der er ingen sol;<br>jeg står frem i forsamlingen og råber om hjælp.<br>","Jeg er blevet broder til sjakaler,<br>jeg er blevet ven med strudse.<br>","Huden på mig er blevet sort,<br>min krop brænder i feber.<br>","Min citer er stemt til sorg,<br>min fløjte til gråd."],["Jeg sluttede den pagt med mine øjne,<br>at jeg ikke ville kaste dem på en jomfru;<br>","hvilken lod ville jeg ellers få fra Gud i det højeste,<br>hvilken del fra den Almægtige i himlen?<br>","Kommer ulykken ikke over forbryderne?<br>Går de onde ikke deres skæbne i møde?<br>","Ser Gud ikke min færden?<br>Holder han ikke tal på alle mine skridt?<br>","Har jeg faret med løgn?<br>Har jeg hastet mod svig?<br>","Gid Gud ville veje mig på retfærdigheds vægt,<br>for så ville han erkende min uskyld.<br>","Trådte jeg ved siden af vejen,<br>fulgte hjertet mine øjne,<br>klæbede noget ved mine hænder,<br>","så lad en anden fortære, hvad jeg har sået,<br>lad mine planter blive rykket op med rode.<br>","Lod jeg mig lokke af en anden mands kone,<br>stod jeg på lur ved hans dør,<br>","så lad da en anden ligge med min kone,<br>lad andre bøje sig over hende.<br>","Det er jo en skændig handling,<br>en synd, der burde straffes.<br>","Det er jo en ild, der fortærer helt til undergangen,<br>den rykker al min afgrøde op med rode.<br>","Har jeg vist foragt for min træls og min trælkvindes ret,<br>når de rettede anklage mod mig?<br>","Hvad skulle jeg da gøre, når Gud rejser sig,<br>hvad skulle jeg svare ham, når han holder forhør?<br>","Han, som dannede mig i moders liv, dannede han ikke også de andre?<br>Én og samme Gud har skabt os i moders liv.","Har jeg nægtet de svage, hvad de ønskede?<br>Har jeg slukket lyset i enkers øjne?<br>","Spiste jeg hver bid selv,<br>så den faderløse ikke fik noget at spise?<br>","Nej, fra min ungdom har jeg opfostret ham som en far,<br>og fra moders liv har jeg vejledt ham.<br>","Hvis jeg har set en, der var ved at gå til grunde uden klæder,<br>eller en fattig uden noget at hylle sig i,<br>","hvis hans lænder ikke takkede mig<br>for varmen af ulden fra mine lam,<br>","hvis jeg har løftet hånden mod en faderløs,<br>når jeg så, at jeg fik medhold i porten,<br>","måtte da min skulder falde fra ryggen<br>og min arm gå af led!<br>","For så var rædslen kommet over mig som en ulykke fra Gud,<br>og mod hans højhed kunne jeg ikke holde stand.","Har jeg gjort guld til min sikkerhed<br>og sagt, at jeg satte min lid til rent guld?<br>","Glædede jeg mig over, at min rigdom var stor,<br>og at jeg havde skrabet så meget sammen?<br>","Så jeg på solen, når den skinner,<br>og på månen, når den vandrer i sin pragt,<br>","så jeg i det skjulte lod mig lokke<br>til at sende den håndkys?<br>","Da havde det været en synd, der burde straffes,<br>for så havde jeg fornægtet Gud i det høje.<br>","Har jeg glædet mig over min fjendes ulykke,<br>sprunget af fryd, når noget ondt ramte ham?<br>","Jeg har ikke ladet min mund synde<br>og med en forbandelse ønsket nogens død.<br>","Nej, mænd fra mit telt vil spørge:<br>»Hvem er ikke blevet mættet af ham?«<br>","Ingen fremmed måtte overnatte ude,<br>min dør holdt jeg åben for vejfarende.","Har jeg, ligesom andre, skjult mine overtrædelser<br>og stukket min brøde i lommen<br>","af rædsel for folkemængden,<br>af angst for mine slægtninges foragt,<br>så jeg forholdt mig stille og ikke gik uden for en dør?<br>","Gid nogen ville høre på mig!<br>Her er mit indlæg med underskrift, nu må den Almægtige svare mig.<br>Havde min modpart skrevet sin anklage,<br>","bar jeg den gerne på skulderen<br>eller lagde den om mig som en krans.<br>","For jeg kan aflægge regnskab for hvert skridt,<br>som en fyrste kan jeg nærme mig ham.<br>","Hvis min jord skriger over mig,<br>og alle dens plovfurer græder,<br>","hvis jeg har fortæret dens grøde uden betaling<br>og blæst på dens ejermænd,<br>","så lad der gro tidsler i stedet for hvede<br>og ukrudt i stedet for byg."],["Så opgav de tre mænd at svare Job, fordi han var retfærdig i egne øjne.","Men vreden flammede op i Elihu fra Buz, som var søn af Barak'el og var af Rams slægt. Hans vrede flammede op mod Job, fordi Job ville gøre sig retfærdigere end Gud,","og mod hans tre venner, fordi de ikke kunne finde på noget at sige, skønt de anså Job for skyldig.","Elihu havde ventet med at tale til Job, fordi vennerne var ældre end han selv.","Da han så, at de tre mænd ikke havde mere at sige, flammede hans vrede op.<br>","Da sagde Barak'els søn, Elihu fra Buz:<br>Jeg er ung,<br>og I er gamle.<br>Derfor holdt jeg mig frygtsomt tilbage<br>fra at give jer del i min viden;<br>","jeg tænkte: Lad alderdommen tale,<br>lad den høje alder forkynde visdom.<br>","Men det er den ånd, som er i mennesket,<br>den Almægtiges ånde, der giver dem indsigt;<br>","det er ikke, fordi de er til års, at de er vise,<br>det er ikke, fordi de er gamle, at de ved, hvad ret er.<br>","Derfor siger jeg: Lyt til mig,<br>nu vil jeg give jer del i min viden.<br>","Jeg ventede spændt på, hvad I havde at sige,<br>lyttede efter, om I var forstandige,<br>om I havde tænkt jeres ord igennem.<br>","Jeg gav agt på jer,<br>men ingen af jer kunne irettesætte Job<br>eller gendrive hans ord.<br>","Sig nu ikke: »Vi fandt visdom hos ham;<br>intet menneske kan slå ham af marken, kun Gud.«<br>","Hans ord var ikke henvendt til mig,<br>og jeg vil ikke svare ham, som I har gjort.","De er skrækslagne, de kan intet sige,<br>for dem er ordene sluppet op;<br>","skal jeg da vente, når de ikke taler,<br>når de står der og ikke har mere at sige?<br>","Nej, nu vil jeg tage til orde,<br>også jeg vil meddele min viden.<br>","Ordene hober sig op i mig,<br>ånden i mit indre driver mig;<br>","mit indre er som vin, der ikke er lukket op for,<br>som ung vin i sække, der er ved at sprænges.<br>","Jeg må tale, jeg må have luft,<br>jeg vil åbne munden og tage til orde.<br>","Jeg vil ikke gøre forskel på folk,<br>jeg vil ikke smigre noget menneske;<br>","jeg kender ikke til at smigre,<br>for så ville min skaber snart rive mig bort."],["Men Job, hør nu, hvad jeg siger,<br>og lyt til alle mine ord!<br>","Se, jeg åbner munden,<br>min tunge vil tale.<br>","Jeg taler af et oprigtigt hjerte,<br>jeg siger rent ud, hvad jeg ved;<br>","Guds ånd har skabt mig,<br>den Almægtiges ånde har givet mig livet.<br>","Hvis du kan, så svar mig,<br>træd frem og forelæg det for mig!<br>","For Gud er vi to lige,<br>jeg er også formet af ler.<br>","Skrækken for mig skal ikke overvælde dig,<br>min hånd skal ikke ligge tungt på dig.","Du sagde jo til mig,<br>jeg hørte dig sige:<br>","»Jeg er ren og uden overtrædelser,<br>jeg er pletfri og har ingen skyld.<br>","Gud har skabt fjendskabet mellem os,<br>han regner mig for sin fjende.<br>","Han har lagt mine fødder i blokken,<br>han vogter på alle mine veje.«<br>","Jeg svarer dig: Du har ikke ret!<br>for Gud er større end mennesker.<br>","Hvorfor vil du føre sag mod ham,<br>når ingen kan gendrive hans ord?<br>","For Gud taler på én måde,<br>og på to, men man opdager det ikke.<br>","I en drøm, i et nattesyn,<br>når mennesker er faldet i dyb søvn,<br>når de ligger og sover,<br>","da taler han til dem,<br>advarer og skræmmer dem<br>","for at få dem til at afstå fra deres gerninger;<br>han tilintetgør mandens hovmod.<br>","Han skåner dem for at gå i graven,<br>for at krydse dødens flod.<br>","Eller et menneske straffes med smerter på sit leje,<br>en uophørlig strid i alle knogler.<br>","Han føler lede ved mad,<br>selv sine livretter væmmes han ved;<br>","hans kød tæres bort, så man ikke længere kan se det,<br>hans knogler, som ikke kunne ses før, ligger blottet.<br>","Han går på gravens rand,<br>han nærmer sig de døde.","Hvis en engel går ved hans side,<br>en talsmand, én ud af tusind,<br>som forkynder mennesket, hvad ret er,<br>","og som forbarmer sig over ham og siger:<br>»Fri ham fra at gå i graven,<br>jeg har skaffet løsepenge!«<br>","da bliver hans krop friskere end i ungdommen,<br>han bliver som ung igen.<br>","Han beder til Gud, og Gud viser ham godhed;<br>han ser Guds ansigt med jubel,<br>fordi Gud gengiver mennesket dets retfærdighed.<br>","Han synger det ud for mennesker:<br>»Jeg syndede og gjorde, hvad der var uret,<br>men Gud gengældte det ikke.<br>","Han fritog mig fra at gå i graven,<br>jeg lever og ser lyset.«<br>","Se, alt det gør Gud mod manden,<br>både to og tre gange;<br>","han fører ham tilbage fra graven,<br>så han ser livets lys.","Lyt Job, hør på mig!<br>Vær stille, så jeg kan tale.<br>","Har du noget at sige, så svar mig!<br>Tal, jeg giver dig gerne ret!<br>","Men har du det ikke, så hør på mig;<br>vær stille, så skal jeg lære dig visdom."],["Og Elihu sagde:<br>","Hør mine ord, I vise!<br>Lyt til mig, I forstandige!<br>","For øret prøver ordene,<br>ligesom ganen smager på maden.<br>","Lad os finde frem til, hvad der er rigtigt,<br>lad os sammen erkende, hvad der er godt.","Job har sagt: »Jeg er retfærdig,<br>men Gud har tilsidesat min ret.<br>","Selv om jeg har ret, står jeg som løgner,<br>med et uhelbredeligt sår, skønt jeg er uden synd.«<br>","Er der en mand som Job,<br>én der drikker spot, som var det vand?<br>","Han slår følge med forbrydere<br>og har sin gang hos uretfærdige mennesker.<br>","Han påstår jo, at det ikke nytter en mand<br>at have Gud som ven.","Men hør på mig, I forstandige!<br>Gud handler aldrig uretfærdigt,<br>den Almægtige handler aldrig uhæderligt.<br>","Nej, han gengælder mennesket, hvad det har gjort,<br>han lader manden få igen for sin færden.<br>","Gud handler bestemt ikke uretfærdigt,<br>den Almægtige fordrejer ikke retten.<br>","Hvem har givet ham ansvaret for jorden?<br>Hvem har overladt ham hele verden?<br>","Hvis han kun havde tanke for sig selv,<br>hvis han tog sin livgivende ånd tilbage,<br>","da ville alt levende omkomme,<br>og mennesket blive til jord igen.","Hvis du har forstand, så hør,<br>lyt til det, jeg har at sige!<br>","Kan en, der hader retten, være hersker?<br>Kan du dømme den retfærdige og mægtige skyldig?<br>","Han, som kalder en konge nederdrægtig<br>og fyrster uretfærdige,<br>","han, som ikke tager parti for stormænd<br>og ikke udmærker rig for fattig,<br>fordi de alle er hans hænders værk.<br>","De dør pludseligt, midt om natten,<br>folk rystes og forsvinder,<br>mægtige må vige – og det ikke for menneskehånd!","Gud har en mands veje for øje,<br>han ser hvert skridt, han tager.<br>","Der er hverken mulm eller mørke,<br>som de onde kan gemme sig i.<br>","Gud behøver ikke fastsætte et tidspunkt,<br>hvor mennesket skal træde frem for ham i retten;<br>","uden forhør knuser han mægtige mænd<br>og indsætter andre i deres sted.<br>","Ja, han gennemskuer, hvad de gør,<br>en nat bringer han ødelæggelse, så de knuses.<br>","Han giver dem stokkeslag i al offentlighed,<br>som om de var skyldige.<br>","Det er, fordi de veg fra ham<br>og aldrig gav agt på hans veje;<br>","det fik de svage til at skrige til ham,<br>han måtte høre de hjælpeløses skrig.<br>","Men hvem kan erklære ham skyldig, hvis han er tavs?<br>Hvem kan iagttage ham, hvis han skjuler sit ansigt?<br>Men selv våger han over folket og den enkelte,<br>","så ingen gudløs bliver konge,<br>og der ikke lægges snarer for folket.","Hvis man siger til Gud:<br>»Jeg er kommet på afveje, men vil ikke mere volde ondt,<br>","hvad jeg ikke har set, skal du belære mig om,<br>har jeg begået uret, vil jeg holde op med det,«<br>","mener du så, at han skulle gøre gengæld,<br>når du viser foragt?<br>Det er dig, der skal vælge, ikke mig;<br>så sig, hvad du foretrækker.<br>","Vise mænd, der hører på mig,<br>forstandige mænd vil sige til mig:<br>","»Job taler ikke med kundskab,<br>der er ingen indsigt bag hans ord.<br>","Gid Job til stadighed måtte blive ramt af prøvelser!<br>Han svarer jo som et ondt menneske.<br>","Han føjer nye overtrædelser til sin synd;<br>han klapper hånligt ad os,<br>han bruger mange ord imod Gud.«"],["Og Elihu sagde:<br>","Anser du det for rigtigt,<br>mener du, at du har ret imod Gud,<br>","når du siger: »Hvad nytter det mig,<br>hvad gavner det mig, at jeg ikke synder?«<br>","Nu skal jeg svare dig<br>såvel som dine venner.","Se op på himlen,<br>og læg mærke til, hvor højt skyerne er over dig.<br>","Hvad gør det ham, om du synder?<br>Hvad rører det ham, om dine overtrædelser er mange?<br>","Hvad har du at give ham, hvis du er retfærdig,<br>hvad skulle han modtage fra dig?<br>","Din uretfærdighed rammer kun mennesker som dig selv,<br>din retfærdighed gavner kun mennesker.","Folk skriger under den megen undertrykkelse,<br>de råber om hjælp under de stores magt.<br>","Men ingen spørger: »Hvor er Gud, som har skabt mig,<br>han som får lovsang til at lyde om natten,<br>","som har givet os mere lærdom end jordens dyr,<br>mere visdom end himlens fugle?«<br>","Når de skriger, svarer han dem ikke,<br>fordi de er hovmodige og onde.<br>","Det er forgæves! Gud hører det ikke,<br>den Almægtige ser det ikke.<br>","Selv når du siger, du ikke ser ham,<br>har han din sag for øje, og du må vente på ham.<br>","Men nu, da Gud ikke straffer i sin vrede<br>og ikke ænser overmod,<br>","åbner Job munden med tom snak,<br>i sin uforstand bruger han en overflod af ord."],["Og Elihu fortsatte:<br>","Hav tålmodighed med mig lidt endnu,<br>jeg har stadig noget at sige dig,<br>der er mere at sige om Gud.<br>","Jeg vil hente min viden i det fjerne<br>og yde min skaber retfærdighed.<br>","Det er bestemt ikke løgn, hvad jeg siger,<br>det er en mand fuld af kundskab, du har foran dig.","Gud er mægtig, han forkaster ikke,<br>han er mægtig i forstandens kraft.<br>","Uretfærdige lader han ikke leve,<br>men hjælpeløse skaffer han deres ret,<br>","han slipper ikke retfærdige af syne.<br>Se til konger på deres trone:<br>Dem har han indsat til at herske,<br>men de bliver hovmodige.<br>","Når de lægges i lænker<br>og fanges i lidelsers bånd,<br>","foreholder han dem deres gerninger<br>og deres overtrædelser, for de brystede sig af deres styrke.<br>","Han taler advarende til dem<br>og siger, at de skal vende om fra deres ondskab.<br>","Hvis de hører og adlyder,<br>vil de henleve deres dage i lykke<br>og deres år i glæde.<br>","Men hører de ikke, skal de krydse dødens flod<br>og omkomme i deres uforstand.<br>","De, der har et gudløst hjerte, nærer vrede,<br>de råber ikke om hjælp, når han binder dem;<br>","de dør i ungdommen,<br>mister livet blandt mandlige skøger.<br>","Men han udfrier de hjælpeløse i deres nød<br>og taler til dem i deres trængsel.","Han vil også lokke dig ud af trængslerne<br>ud i det åbne land, hvor der ikke er trangt,<br>hvor dit bord, der bugner med fede retter, er i fred.<br>","Du skal være opfyldt af dommen over de uretfærdige,<br>dom og retfærd holder dig fast.<br>","Men pas på, lad ikke overflod lokke dig<br>og stor bestikkelse forføre dig!<br>","Kan dit råb om hjælp eller alle dine kraftanstrengelser<br>stille noget op for en, der er i nød?<br>","Du skal ikke længes mod den nat,<br>da folkene må bryde op fra deres steder.<br>","Tag dig i agt, vend dig ikke til ondskab,<br>det var jo derfor, du blev prøvet med lidelse.","Hvor er Gud ophøjet i sin vælde!<br>Findes der en vejleder som han?<br>","Hvem kan anvise ham den vej, han skal gå?<br>Hvem kan sige til ham: »Du har begået uret?«<br>","Glem ikke at lovprise hans værk,<br>det som mennesker besynger;<br>","alle kan fryde sig over det,<br>skønt mennesket kun ser det i det fjerne.<br>","Gud er mere ophøjet, end vi ved;<br>hans åremål kan ingen regne ud.<br>","Han samler vanddråberne hos sig,<br>de siler ned i regn til en strøm;<br>","fra skyerne fosser den ned,<br>falder i dråber over talrige folk.<br>","Kan nogen fatte skylaget<br>eller bragene fra hans bolig?<br>","Han spreder lyn omkring sig,<br>han dækker havets rødder.<br>","Sådan holder han dom over folkene,<br>og sådan giver han dem mad i overflod.<br>","Han hyller sine hænder i lyn,<br>på hans bud styrer de mod målet.<br>","Hans torden melder om ham,<br>selv kvæget varsler hans komme."],["Ja, det får mit hjerte til at skælve<br>og hamre i mit bryst.<br>","Lyt dog til braget af hans røst,<br>det dunder, der lyder fra hans mund.<br>","Han slipper sine lyn løs under hele himlen,<br>de farer til jordens ender.<br>","Straks efter lyder et brøl,<br>han tordner med sin vældes røst;<br>han holder ikke igen på lynene,<br>så længe hans røst lyder.<br>","Med sin tordenrøst udfører Gud undere,<br>han gør store ting, som vi ikke forstår.<br>","Til sneen siger han: »Fald på jorden!«<br>Til styrtregn og bygeregn: »Fald i stride strømme!«<br>","Han sætter segl for alle menneskers virke,<br>så alle kan fatte, at det er hans gerning.<br>","De vilde dyr søger ly<br>og bliver i deres huler.<br>","Stormen kommer fra sit kammer,<br>og med nordenvinden følger kulde;<br>","med sin ånde sender Gud frost<br>og lader vandfladen stivne.<br>","Han gør skylaget tungt af væde<br>og får skyer med lyn til at brede sig.<br>","De driver i alle retninger,<br>som han har planlagt deres virke,<br>alt det han har befalet dem,<br>på hele den vide jord.<br>","Han bruger dem til straf<br>eller til gavn for sin jord.","Hør dog dette, Job,<br>stands op og giv agt på alle Guds undere!<br>","Forstår du, hvordan Gud lægger det til rette,<br>når han lader lynet flamme fra sine skyer?<br>","Forstår du, hvordan skylaget holder sig svævende?<br>Det er hans undere, han som er fuld af kundskab.<br>","Du, hvis klæder bliver for varme,<br>blot jorden døser under søndenvinden,<br>","er du med, når han hvælver skylaget,<br>fast som et støbt spejl?<br>","Fortæl os, hvad vi kan sige til ham!<br>I vort mørke kan vi intet fremføre.<br>","Kommer det til hans kendskab, om jeg siger noget?<br>Eller siger nogen, at det skal meddeles?<br>","Nu ser man ikke lyset,<br>det som stråler bag skyerne;<br>men stormen blæser og vil rense dem bort.<br>","Fra nord kommer et gyldent skær,<br>en frygtindgydende glans omgiver Gud.<br>","Men den Almægtige finder vi ikke.<br>Han er ophøjet i styrke og ret,<br>han krænker aldrig retfærdighed;<br>","derfor frygter mennesker ham.<br>De selvkloge ænser han ikke."],["Da talte Herren til Job inde fra stormen:<br>","Hvem er det, der med uforstandige ord<br>formørker det, jeg har bestemt?<br>","Spænd bæltet om lænden som en mand,<br>og giv mig svar, når jeg spørger dig!","Hvor var du, da jeg grundlagde jorden?<br>Fortæl det, hvis du har forstand til det!<br>","Hvem bestemte dens mål – det ved du vel?<br>Hvem spændte målesnoren ud over den?<br>","Hvor blev dens fodstykker sat ned,<br>og hvem lagde dens hjørnesten,<br>","mens alle morgenstjerner jublede,<br>og alle gudssønner råbte af fryd?<br>","Hvem spærrede havet inde bag porte,<br>da det brød ud af moderlivet,<br>","dengang jeg gav det skylaget til klædning<br>og de mørke skyer til svøb,<br>","da jeg afstak en grænse for det<br>og indsatte port og slå<br>","og sagde: »Hertil må du komme, ikke længere,<br>her standser dine stolte bølger.«","Har du nogen sinde beordret morgenen frem,<br>anvist morgenrøden dens plads,<br>","hvor den kan gribe fat i jordens kanter,<br>så de ugudelige rystes af den?<br>","Da skifter jorden farve som ler til forsegling,<br>den farves, som man farver en klædning.<br>","De ugudelige forholdes deres lys,<br>og den løftede arm brækkes.<br>","Har du været ved havets kilder,<br>har du vandret på urdybets bund?<br>","Er dødens porte blevet åbenbaret for dig,<br>har du set mørkets porte?<br>","Har du givet agt på jordens vidder?<br>Fortæl det, hvis du ved, hvor stor den er.<br>","Hvor er vejen til lysets bolig,<br>og hvor har mørket sit hjem?<br>","Kan du tage det hjem til dets enemærker<br>og føre det ad vejen til dets bolig?<br>","Du ved det jo! Du var født dengang,<br>og du har levet længe!","Har du været ved sneens forrådskamre,<br>har du set haglenes forrådskamre?<br>","Dem holder jeg tilbage til trængselstider,<br>til kampens og krigens dag.<br>","Hvor er vejen til stedet, hvor lyset spredes,<br>hvor østenvinden breder sig over jorden?<br>","Hvem har boret kanaler til regnskyllene<br>og banet vej for tordenskyerne,<br>","så det regner over det land, hvor ingen bor,<br>over den ørken, der er uden mennesker,<br>","så det mætter den goldeste ørken med vand<br>og får græsset til at spire frem?<br>","Har regnen en far,<br>og hvem har avlet duggens dråber?<br>","Fra hvis skød er isen kommet?<br>Hvem har født rimen, der falder fra himlen?<br>","Vandet stivner og bliver som sten,<br>dybets flade holdes fast.","Kan du binde Syvstjernens bånd<br>eller løse Orions lænker?<br>","Lader du Venus gå op til rette tid,<br>fører du Løven frem sammen med dens unger?<br>","Kender du lovene for himlen,<br>bestemmer du dens magt over jorden?<br>","Kan du råbe op til skyerne,<br>så vandmasser dækker dig?<br>","Sender du lynene ud, så de farer af sted,<br>siger de til dig: Her er vi?<br>","Hvem har forsynet ibisfuglen med visdom,<br>eller hvem har givet hanen indsigt?<br>","Hvem er så vís, at han kan tælle skyerne,<br>hvem kan tømme himlens vandkrukker ud,<br>","når jorden er hård og fast,<br>og mulden klumper sammen?","Jager du bytte til hunløven?<br>Stiller du ungløvernes sult,<br>","når de kryber sammen i hulen<br>eller ligger på lur i krattet?<br>","Hvem skaffer ravnen dens føde,<br>når dens unger skriger til Gud<br>og flakser omkring uden at finde føde?"],["Ved du, hvornår stenbukkene får unger,<br>har du iagttaget hindene, når de får veer?<br>","Har du tal på de måneder, de går drægtige,<br>ved du, hvornår de skal føde?<br>","De krummer sig sammen og presser ungerne ud,<br>de sætter deres kuld i verden.<br>","Ungerne vokser sig store og stærke i det åbne land,<br>de løber bort og vender ikke tilbage.<br>","Hvem slap vildæslet fri,<br>hvem løste steppeæslet af dets reb?<br>","Jeg gjorde steppen til dets hjem,<br>saltørkenen til dets bolig.<br>","Det ler ad den larmende by,<br>det får ikke driverens råb at høre.<br>","Det gennemsøger bjergene for græsgange<br>og leder efter alt grønt.<br>","Har vildoksen lyst til at trælle for dig?<br>Vil den tilbringe natten ved din krybbe?<br>","Kan du tvinge den til plovfuren med reb?<br>Vil den harve for dig i dalene?<br>","Sætter du din lid til dens styrke?<br>Kan du overlade den dit arbejde?<br>","Har du tillid til, at den kommer tilbage<br>og samler dit korn på tærskepladsen?","Strudsens vinge vækker morskab,<br>den har ikke svingfjer som stork og falk.<br>","Den lader sine æg ligge på jorden<br>og lader sandet holde dem varme;<br>","den glemmer, at en fod kan træde på dem,<br>og at vilde dyr kan knuse dem.<br>","Den er hård mod sine unger, som var de ikke dens egne.<br>Dens anstrengelse var forgæves, men den er uden angst.<br>","For Gud har forholdt den visdom<br>og ikke tildelt den indsigt.<br>","Men jages den op, pisker den af sted,<br>den ler ad hest og rytter.","Har du givet hesten dens styrke<br>og iklædt dens nakke en manke?<br>","Kan du få den til at springe som græshoppen,<br>når dens prægtige prusten spreder skræk?<br>","Den skraber lystigt i dalbunden,<br>med voldsomhed løber den ud i kampen.<br>","Den ler ad rædsler og lader sig ikke skræmme,<br>den vender ikke om for sværdet.<br>","Over den rasler pilekoggeret,<br>det blinker i spyd og krumsværd.<br>","Den farer hen over jorden, så det gungrer og hamrer,<br>den holder sig ikke i ro ved hornets klang.<br>","Når hornet lyder, vrinsker den,<br>på lang afstand vejrer den krig,<br>hærførernes brøl og kampråb.","Er det din indsigt, der får høgen til at svinge sig i vejret,<br>spile vingerne ud og flyve mod syd?<br>","Er det på din befaling, at gribben flyver højt<br>og bygger sin rede højt oppe?<br>","På klippen har den sin bolig,<br>på fremspring og klippespidser.<br>","Derfra søger den efter føde,<br>dens øjne spejder vidt omkring.<br>","Dens unger slubrer blod i sig,<br>og hvor der er ådsler, dér er den."],["Og Herren sagde til Job:<br>","Vil den, som klager over den Almægtige,<br>føre sag mod ham?<br>Den, som går i rette med Gud,<br>må give svar.","Job svarede Herren:<br>","Nej, jeg er for ringe, hvad skal jeg svare dig?<br>Jeg lægger hånden på munden.<br>","Én gang har jeg talt, jeg tager ikke til orde igen,<br>to gange, jeg fortsætter ikke.","Da talte Herren til Job inde fra stormen:<br>","Spænd bæltet om lænden som en mand,<br>og giv mig svar, når jeg spørger dig!<br>","Skal du drage min retfærdighed i tvivl,<br>dømme mig skyldig, så du selv kan få ret?<br>","Er du så stærk som Gud?<br>Kan din røst tordne som hans?<br>","Så smyk dig med storhed og vælde,<br>klæd dig i højhed og pragt!<br>","Udøs din heftige vrede,<br>ydmyg de hovmodige med dit blik,<br>","undertving de hovmodige med dit blik,<br>træd de ugudelige ned på stedet!<br>","Gem dem væk i jorden,<br>spær dem inde i det skjulte;<br>","så vil jeg prise dig,<br>for din højre hånd har skaffet dig sejr.","Se dog Behemot! Jeg har skabt den såvel som dig.<br>Som oksen æder den græs.<br>","Se dog kraften i dens lænder,<br>styrken i bugmusklerne!<br>","Den holder halen stiv som en cederstamme,<br>senerne i dens lår er flettet sammen;<br>","dens knogler er som bronzerør,<br>skelettet som jernstænger.<br>","Den er det ypperste af Guds værker,<br>men dens skaber skal føre sværdet mod den.<br>","Bjergene sørger for dens foder,<br>dér leger de vilde dyr.<br>","Den ligger under lotusplanter,<br>skjult i siv og sump.<br>","Lotusplanterne giver den skygge,<br>poplerne omgiver den.<br>","Selv om strømmen bliver stærk, flygter den ikke hovedkulds,<br>den bevarer roen, når Jordan bruser mod dens gab.<br>","Kan man blinde den og tage den til fange?<br>Kan man gennembore dens næse i fælden?","Kan du trække Livjatan op med en krog,<br>holde dens tunge i ave med reb?<br>","Kan du sætte et sivreb i næsen på den<br>og bore en krog gennem dens kæber?<br>","Ville den så trygle dig om nåde,<br>ville den indsmigre sig hos dig?<br>","Ville den slutte pagt med dig,<br>så du altid havde den som træl?<br>","Kan du lege med den som med en fugl<br>eller holde den i snor til dine piger?<br>","Købslår handelsmænd om den<br>og fordeler den til købmænd?<br>","Kan du spække dens hud med harpuner,<br>dens hoved med kastespyd?<br>","Læg din hånd på den!<br>Den kamp kommer du til at huske. Du gør det aldrig mere!"],["Nej, den forventning ville være bedrag;<br>blot ved synet af den ville man falde omkuld.<br>","Ingen er så dumdristig, at han tør tirre den,<br>og hvor er han, der kan holde stand mod den?","Hvem indlod sig i kamp med den og slap fra det?<br>Ingen under hele himlen!","Jeg vil ikke tie om dens lemmer<br>og om dens bygnings kræfter og ynde.<br>","Hvem har trukket den ydre klædning af den?<br>Hvem er trængt gennem dens dobbelte brynje?<br>","Hvem har åbnet dens ansigts døre?<br>Dens tandrækker vækker skræk.<br>","Dens ryg er rækker af skjolde,<br>lukket med segl af flint,<br>","de sidder så tæt sammen,<br>at der ikke kommer luft imellem dem.<br>","De hænger tæt sammen,<br>de er føjet ind i hinanden og kan ikke skilles ad.<br>","Dens nysen fremkalder lys,<br>dens øjne er som morgenrødens øjenvipper.<br>","Der står flammer ud af gabet på den,<br>gnisterne fyger fra den.<br>","Der står røg ud af dens næsebor<br>som fra en glohed gryde over ilden.<br>","Dens ånde får gløder til at blusse,<br>flammer står ud af gabet på den.<br>","På dens nakke har styrken sin plads.<br>Foran den hopper angsten.<br>","Dens kødfulde bug er strammet,<br>den sidder som støbt og giver sig ikke.<br>","Dens hjerte er fast som sten,<br>fast som den underste kværnsten.","Når den rejser sig, gribes selv guder af frygt,<br>de er ude af sig selv af forfærdelse.<br>","Angriberens sværd preller af<br>såvel som spyd, kasteskyts og pilespidser.<br>","Den regner jern for strå<br>og bronze for trøsket træ;<br>","pile slår den ikke på flugt,<br>slyngesten bliver til halmstrå for den.<br>","Køllen regnes for halmstrå,<br>den ler ad det svirrende krumsværd.","Under bugen har den spidse takker,<br>som en tærskeslæde trækker den spor i dyndet.<br>","Den bringer havdybet i kog som en gryde,<br>gør havet til en salvekedel.<br>","Bag den er der en lysende sti,<br>urdybet ligner gråt hår.<br>","Den har ikke sin lige på jorden,<br>skabt som den er uden frygt.<br>","Den tør se på alt ophøjet,<br>den er konge over alle stolte vilddyr."],["Job svarede Herren:<br>","Nu ved jeg, at du formår alt,<br>intet, du har besluttet, er umuligt for dig.<br>","Hvem er det, der uden kundskab tilslører det, du har bestemt?<br>Jeg har talt om noget, jeg ikke forstod,<br>om ting, der var for underfulde til, at jeg kunne vide besked.<br>","Jeg sagde: »Hør, jeg vil tale,<br>jeg vil spørge dig, og du skal give mig svar.«<br>","Jeg havde hørt rygter om dig,<br>men nu har jeg set dig med egne øjne;<br>","derfor kalder jeg alt tilbage og angrer<br>i støv og aske.","Efter at han havde talt disse ord til Job, sagde Herren til Elifaz fra Teman: »Min vrede er flammet op mod dig og dine to venner, fordi I ikke har talt sandt om mig, sådan som min tjener Job har gjort.","Tag derfor syv tyre og syv væddere, og gå hen til min tjener Job, og bring et brændoffer for jer selv. Så skal min tjener Job gå i forbøn for jer. Jeg vil bønhøre ham og undlade at bringe jer i vanære. I talte jo ikke sandt om mig, sådan som min tjener Job gjorde.«","Så gik Elifaz fra Teman, Bildad fra Shua og Sofar fra Na'ama hen og gjorde, hvad Herren havde pålagt dem, og Herren bønhørte Job.","Da Job gik i forbøn for sine venner, vendte Herren hans skæbne og gav ham dobbelt så meget, som han før havde haft.","Alle Jobs brødre og søstre og alle de, der tidligere havde kendt ham, kom hos ham og spiste sammen med ham i hans hus. De viste deres medfølelse og trøstede ham på grund af al den ulykke, Herren havde bragt over ham. Og de gav ham hver en kesita og en næsering af guld.","Fra da af velsignede Herren Job mere, end han tidligere havde gjort. Han fik fjorten tusind får, seks tusind kameler, tusind spand okser og tusind æselhopper.","Han fik syv sønner og tre døtre;","den første kaldte han Jemima, den anden Kesia og den tredje Keren-Happuk.","Så smukke kvinder som Jobs døtre fandtes ikke i hele landet, og deres far gav dem arvelod på linie med deres brødre.","Job levede endnu 140 år og så sine børn og børnebørn i fire slægtled.","Så døde Job gammel og mæt af dage."]]